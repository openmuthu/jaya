<html><head><meta http-equiv="Content-Type" content="text/html;charset=utf-8" /><link href="style.css" rel="stylesheet" type="text/css" /><title>महाभारतम् - सौप्तिकपर्व</title></head><body><div class="titlepage" id="calibre_link-224"><div class="calibre"><a id="calibre_link-234"></a></div>
	<section {http://www.idpf.org/2007/ops}type="chapter" id="calibre_link-235" role="doc-chapter">
		<h1 class="level1-title" {http://www.idpf.org/2007/ops}type="title">Title Page</h1>
		<p class="text-center">॥ श्रीरामश्री ॥<br class="calibre1" />॥ श्रीमद्धनुमद्भीममध्वान्तर्गतनरहरिरामकृष्णवेदव्यासाय नमः ॥</p>
		<p class="subtitle">भगवता बादरायणेन प्रणीतम्</p>
		<p class="title">महाभारतम्</p>
		<p class="text-center">श्रीमन्महाभारततात्पर्यनिर्णयवादिराजीयलक्षालङ्कारानुसारि<br class="calibre1" />प्राचीनतौलवपाठपाठान्तरादिसंवलितम्</p>
		<p class="titleauthor"><span class="num">१०.</span> सौप्तिकपर्व</p>

		<img alt="logo" src="images/000003.png" class="calibre2" /><div class="calibre"><a id="calibre_link-236"></a></div>
		<p class="calibre3">
			प्रकाशनम्<br class="calibre1" />
			<span><strong class="calibre4">श्रीतत्वसंशोधनसंसत्</strong></span><br class="calibre1" />
			कर्नाटकसंस्कृतविश्वविद्यालयेन मानिता संस्था<br class="calibre1" />
			पलिमारु मठः, हृषीकेशतीर्थपीठम्, उडुपि - ५७६ १०१
		</p>
	</section>
<div class="calibre"><a id="calibre_link-237"></a></div></div>


<div class="maintext" id="calibre_link-223"><div class="calibre"><a id="calibre_link-238" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-239" role="doc-chapter">
		<h1 class="level1-title1" {http://www.idpf.org/2007/ops}type="title">Publication Details</h1>
		<p class="no-indent">Mahabharata - Edited using palmleaf manuscripts available at Udupi and Subrahmanya along with Mahabharatatatparyanirnaya of Sri Madhva and Lakshalankara of Sri Vadiraja.</p>
		<p class="no-indent1">© २०१८ श्रीतत्वसंशोधनसंसत्, पलिमारु मठः, हृषीकेशतीर्थपीठम्, उडुपि</p>
		<p class="no-indent1">
			Editors &ndash; <br class="calibre1" />
			Vidwan Bidarahalli Krishnacharya
		</p>
		<p class="no-indent1">
			प्रकाशनम् &ndash;<br class="calibre1" />
			<strong class="calibre4">श्रीतत्वसंशोधनसंसत्</strong><br class="calibre1" />
			कर्नाटकसंस्कृतविश्वविद्यालयेन<a id="calibre_link-240" class="calibre5"></a> मानिता संस्था,<br class="calibre1" />
			पलिमारु मठः, हृषीकेशसंस्थानम्, उडुपी - ५७६ १०१<br class="calibre1" />
			<a href="https://sripalimarumatha.org/tattwa-samshodhana-samsat" class="calibre5">sripalimarumatha.org</a>
		</p>
		<p class="no-indent1">
			अक्षरसंयोजनम्-<br class="calibre1" />
			सुब्बण्ण केम्पदाळिहळ्ळि<br class="calibre1" />
			(080) 26761614
		</p>
		<p class="no-indent1">
			<strong class="calibre4">e-Book</strong><br class="calibre1" />
			010v1.0.0<br class="calibre1" />
			Date: January 14, 2019<br class="calibre1" />
			ISBN: 9788193970393<br class="calibre1" />
			Created by: Sriranga Digital<br class="calibre1" />
			<a href="https://sriranga.digital/" class="calibre5">sriranga.digital</a> 
		</p>
	</section>
<div class="calibre"><a id="calibre_link-241" class="calibre5"></a></div></div>


<div class="maintext" id="calibre_link-226"><div class="calibre"><a id="calibre_link-242" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-243" role="doc-chapter">
		<h1 class="level1-title1" {http://www.idpf.org/2007/ops}type="title">Dedication</h1>
		<img alt="logo" class="img-center" src="images/000002.jpg" /><div class="calibre"><a id="calibre_link-244" class="calibre5"></a></div>
		<p class="text-center1"><strong class="calibre4">ग्रन्थस्यास्य मुद्रणे धनसाहाय्येन प्रैरयन्<br class="calibre1" />श्री अदमारुमठाधीशाः श्रीश्रीविश्वप्रियतीर्थश्रीपादाः ।<br class="calibre1" />तेषां गुरुवर्याणां कार्तज्ञ्येन सादरं प्रणामाञ्जलिं समर्पयामहे ।</strong></p>
	</section>
<div class="calibre"><a id="calibre_link-245" class="calibre5"></a></div></div>


<div class="maintext" id="calibre_link-222"><div class="calibre"><a id="calibre_link-246" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-247" role="doc-chapter">
		<h1 class="level1-title2" {http://www.idpf.org/2007/ops}type="title">अनुग्रहसन्देशः</h1>
		<p class="text-right"><strong class="calibre4">जगद्गुरु श्रीमन्मध्वाचार्यमहासंस्थानम्,<br class="calibre1" />परमपूज्य श्रीश्रीविश्वेशतीर्थश्रीपादाः<br class="calibre1" />उडुपि श्रीपेजावरअधोक्षजमठः</strong></p>
		<p class="calibre6">वेदाः, उपनिषदः, ब्रह्मसूत्राणि, महाभारतञ्च आध्यात्मिकतत्वानां धार्मिकानाञ्च तेषामवबोधने मुख्यं प्रमाणम् । अपौरुषेयाणां वेदोपनिषदां सन्देशेषु सन्देहकरणे किमपि कारणं नास्ति । भ्रान्तिरज्ञानं च पुरुषमतिदौर्बल्यम् । एतद्दौर्बल्यवता पुरुषेण रचितेषु दोषाः सम्भवेयुः । अपुरुषबुद्धिप्रवेशासु<a id="calibre_link-248" class="calibre5"></a> वेदोपनिषत्सु बुद्धिदोषकृतदोषस्यावकाशगन्धोऽपि न भवितुमर्हति ।</p>
		<p class="calibre6">सर्वज्ञेन भगवता वेदव्यासवतारे च रचितं महाभारतमपि परमं प्रमाणम् । भगवतोऽनन्ते सुविशाले ज्ञाने वेदानुक्ता अप्यपूर्वे विषया विषयी भवन्ति । तादृशेन परमात्मना रचिते महाभारतेऽविद्यमानं सत्यं कुत्रवान्यत्र साक्षात्कुर्मः? भगवता वेदव्यासेन रचितानि ब्रह्मसूत्राणि सर्वशास्त्रार्थनिर्णायकानि । पूर्वोक्तानां प्रमाणग्रन्थानां भावज्ञान एतानि सूत्राणि<a id="calibre_link-249" class="calibre5"></a> सर्वप्रकारेणोपकुर्वन्ति । त्सरुविहीनः परशुः खड्गो वा छेदकर्मण्यप्रभुरेव । वेदादीनां भावज्ञाने ब्रह्मसूत्राणि त्सरुरिव । तैर्विना ज्ञानच्छेदनं सर्वथा दुष्करम् ।  </p>
		<p class="calibre6">महत्वाद् भारवत्वाच्च महाभारत नाम्ना प्रथितो यो ग्रन्थः तस्य सहस्राधिका हस्तलेखा उपलभ्यन्ते । भारतदेशेऽन्यत्र च । उडुपिक्षेत्रेष्टमठेषु च एते हस्तलेखा श्रीमन्मध्वाचार्यकालादपि पूर्वतराः सम्पादन-संशोधनमुद्रणकर्मणि व्यापृतैरद्य यावदकृतोपयोगाः<a id="calibre_link-250" class="calibre5"></a> सन्ति ।</p>
		<p class="calibre6">पलिमारुमठाधीशाः श्रीविद्याधीशतीर्थश्रीपादाः एतान् हस्तलेखान् अनेकेषां विदुषां द्वारा संशोध्य, सम्पाद्य इतः पूर्वं मुद्रितपुस्तकेषूपलभ्यमानपाठात् शुद्धतरपाठस्य प्रकाशनकर्मणि व्यापृताः ।</p>
		<p class="calibre6">श्रीमध्वाचार्याणां काल एवायं ग्रन्थो बहुधा विलुलित आसीत् । पाठानां लोपः, व्यत्यासः प्रक्षेपश्च बाहुल्येन सञ्जाताः । ‘कोट्यंशोऽपि न विद्यते’ इति श्रीमदाचार्या जगदुः स्वीये महाभारततात्पर्यनिर्णयाख्ये<a id="calibre_link-251" class="calibre5"></a> ग्रन्थे । श्रीमध्वाचार्या अन्यान्यप्रदेशेषूपलब्धान् बहून् हस्तलेखान् परिशील्य, संशोध्य श्रीवेदव्याससम्मतं पाठं निर्णीय तदनुसारेण महाभारतात्पर्यनिर्णयाख्यं ग्रन्थं विरचयामासुः । महाभारतग्रन्थे अद्यापि प्रक्षेपविक्षेपाः सन्ति ।</p>
		<p class="calibre6">श्रीमध्वाचार्यविरचितं महाभारततात्पर्यनिर्णयाभिधानं ग्रन्थं, श्रीवादिराजतीर्थानां लक्षालङ्कारग्रन्थं चावलम्ब्य शुद्धपाठसंशोधन -मवश्यकर्तव्यमासीत् । पलिमारुमठाधीशा एतत्संशोधनकर्मणि<a id="calibre_link-252" class="calibre5"></a> व्यापृता इति श्लाघनीयतमा एते ।  </p>
		<p class="calibre6">अस्माकं विद्यागुरूणां श्रीश्री विद्यामान्यतीर्थश्रीपादानामस्मिन् संशोधनकर्मणि महती आशा आसीत् । सा आशा इदानीं फलमुखी । योजनेयं तथा पूर्णतां याति तथा भगवान् वेदव्यासोऽनुगृह्णातु इति प्रार्थयामहे । अत्र संशोधनकर्मणि कृतश्रमाणां विदुषां पि.सु. शेषगिरि आचार्यणाम् अन्येषां च विदुषां श्रीहरि-वायु-गुरूणामनुग्रहमाशास्महे ।</p>
		<p class="calibre6">सर्वे जिज्ञासवोऽस्य नूत्नस्य प्रकाशनस्य प्रयोजनं<a id="calibre_link-253" class="calibre5"></a> लप्सीरन् ।</p>
		<p class="calibre6">इत्यनेकनारायणस्मरणानि<br class="calibre1" /><strong class="calibre4">श्रीश्रीविश्वेशतीर्थश्रीपादाः</strong></p>
	</section>
<div class="calibre"><a id="calibre_link-254" class="calibre5"></a></div></div>


<div class="maintext" id="calibre_link-227"><div class="calibre"><a id="calibre_link-255" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-256" role="doc-chapter">
		<h1 class="level1-title2" {http://www.idpf.org/2007/ops}type="title">अनुग्रहसन्देशः</h1>
		<p class="text-right"><strong class="calibre4">जगद्गुरु श्रीमन्मध्वाचार्यमहासंस्थानम्,<br class="calibre1" />परमपूज्य श्रीश्रीविश्वप्रियतीर्थश्रीपादाः<br class="calibre1" />श्रीअदमारुमठः, रथवीथी, उडुपि.</strong></p>
		<p class="calibre6">शब्देनार्थेन च गुरुभूतोऽयं ग्रन्थः । अत एव महाभारतम् इत्यभिधानमस्य । सर्वार्थगर्भोऽयं ग्रन्थः । यस्य वस्तुनो निरूपणमुल्लेखो वा महाभारते नास्ति तद् वस्तु जगति कुत्रापि नास्तीत्येवार्थः ।</p>
		<p class="calibre6">सात्विकजीवानां यथार्थं ज्ञानं भवेत् । ते उद्धृता भवेयुः । स्वरूपेण योग्यतावतामपि<a id="calibre_link-257" class="calibre5"></a> केषाञ्चिच्चेतनानां देहविशेषेण जन्म वेदाध्ययनं रुणद्धि । उदा &ndash; स्त्रियः शूद्राश्च । जन्मान्तरे ते वेदाध्ययनावकाशं लभेरन् । परन्तु एतज्जन्म न व्यर्थं भवेत् । तदर्थं भगवता वेदव्यासेन व्यरचि महाभारतनामायं ग्रन्थः । अयं ‘पञ्चमवेदः’ इति प्रथितः । स्त्रियः शूद्राश्चास्याध्ययनमर्हन्ति । सर्वविषयगर्भः सर्वाधिकारिक इत्येतदस्य महत्वम् ।</p>
		<p class="calibre6">अयं ग्रन्थः सम्पदर्थे सोदराणां कलहकथां कथयतीत्यापाततः प्रतीयते ।<a id="calibre_link-258" class="calibre5"></a> केवलं कलहकथा न महत्वापादिका । आध्यात्मतत्वगर्भिणीयं समग्रा कथा इति वदन्तस्तत्रभवन्तो मध्वाचार्याः तान्यध्यात्मतत्वानि हृदयङ्गमं प्रदर्शयामासुः । तेन चास्य ग्रन्थस्य शिखरारूढं महत्वमाविश्चक्रुः । तस्मात् सर्वैरवश्यमभ्यसनीयोऽयं ग्रन्थः ।</p>
		<p class="calibre6">परन्तु महाभारतस्य शुद्धः पाठः दुर्लभः । अपपाठादिना विपुलोऽपार्थप्रसङ्गः । प्रसङ्गमिममवलोक्य पलिमारुमठाधीशाः श्रीश्री विद्याधीशतीर्थाः शुद्धपाठलाभार्थं शश्रमुः<a id="calibre_link-259" class="calibre5"></a> । अष्टमठेषु तथान्यत्रान्यत्र लभ्यान् हस्तलेखान् बहूनत्र सञ्चिक्युः । विद्वद्भिः शोधनसम्पादने कर्माणि कारयामासुः । शुद्धपाठं पठितॄणां हस्तं प्रापयन्ति । चतुःषष्टिसम्पुटेषु महाभारतग्रन्थस्य प्रकाशनं न सुकरम् । श्रीश्री विद्याधीशतीर्थानामाश्रमगुरूणाम् अस्मद्विद्यागुरूणां श्रीश्री विद्यामान्यतीर्थानां जन्माब्दशतसन्दर्भे दुष्करमिदं कर्म सफलं समापयन्तीत्यभिनन्दार्हाः श्रीचरणाः । श्रीचरणानामस्मिन् कर्मणि<a id="calibre_link-260" class="calibre5"></a> आस्तिकाः भागभाजो भवन्तु, पुण्यभाजश्च भवन्तु इति उडुपि श्रीकृष्णमुख्यप्राणयोरस्माकं प्रार्थना ।</p>
		<p class="calibre6">इत्यनेकनारायणस्मरणानि<br class="calibre1" /><strong class="calibre4">श्रीश्रीविश्वप्रियतीर्थश्रीपादाः</strong></p>
	</section>
<div class="calibre"><a id="calibre_link-261" class="calibre5"></a></div></div>


<div class="maintext" id="calibre_link-228"><div class="calibre"><a id="calibre_link-262" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-263" role="doc-chapter">
		<h1 class="level1-title2" {http://www.idpf.org/2007/ops}type="title">अनुग्रहसन्देशः</h1>
		<p class="text-right"><strong class="calibre4">जगद्गुरु श्रीमन्मध्वाचार्यमहासंस्थानम्,<br class="calibre1" />परमपूज्य श्रीश्रीविद्याधीशतीर्थश्रीपादाः<br class="calibre1" />पर्यायउडुपि श्रीपलिमारुहृषीकेशमठः</strong></p>
		<p class="calibre6">श्रीमन्महाभारतं श्रीमद्भागवतपुराणं च वेदपुरुषस्य दिव्यं नेत्रद्वयम् । वेदार्थपरिबृंहणात्मकं, वेदार्थनिर्णायकभूतं चैतत्कृतिद्वयमेककर्तृकम् ।</p>
		<p class="calibre6">जनानां श्रीमद्भागवतेऽनितरसाधारणं प्रेम, महाभारतच्च तादृशं भयम् । महाभारतपुस्तकाज्जनानां तावद् भयं यावतास्य पुस्तकस्य<a id="calibre_link-264" class="calibre5"></a> गृहे प्रवेशमेव निषेधन्ति । महाभारतविषयेऽसत्कल्पनान्येवास्य भयस्य मूलम् । कलहातङ्क एवास्य सर्वस्य मूलम् । महाभारतशब्दः कलहशब्दपर्यायतया रूढः पामरेषु । वस्तुतस्तु नायं कलहकारको ग्रन्थः, अपि तु ‘जय’नामायं जयप्रदो मन्त्रः ।</p>
		<p class="calibre6">‘जयो नामेतिहासोऽयं कृष्णद्वैपायनेरितः’ इति भगवान् व्यास एवाह । उद्धृतं चेदं वाक्यं श्रीमध्वाचार्यैः गीतार्थचिन्तनसन्दर्भे । ‘महाभारत’ इत्युच्चारणे कलहो न भवति, प्रत्युत कलहकारणीभूतं<a id="calibre_link-265" class="calibre5"></a> सकलं दुरितं नश्यति इति वदन्ति । अनुभूतश्चैव प्रभवो बहुभिर्जनैः ।</p>
		<p class="verse">महत्वात् भारवत्वाच्च महाभारतमुच्यते ।<br class="calibre1" />निरुक्तमस्य यो वेद सर्वपापैः प्रमुच्यते ॥</p>
		<p class="calibre6">भारभरितोऽयं ग्रन्थः । तस्मादेव भारतम् । पुस्तकं भारः । शब्दा अपि भारतभूताः । अर्था अपि । शब्दानां समुचितं संयोजनमनुरणनं(?) चात्र स्तः । आर्षभाषासमृद्धिरत्र भानाति । आपाततो दूर्ज्ञेयान्याभाणककल्पानि चिन्तनान्यत्र मौक्तिकोपमेषु वचनेषु प्रोतानि । महाभारतग्रन्थस्य<a id="calibre_link-266" class="calibre5"></a> भव्यशब्दानां श्रवणमेवाप्यायमानं कर्णरसायनम् । वेदप्रतिबिम्बभूतमिं महाभारतं वेद इव त्रिधात्मनमाविष्करोति ।</p>
		<p class="verse">मन्वादि केचिद् ब्रुवते हास्तीकादि तथापरे ।<br class="calibre1" />तथोपरिचराद्यन्ये भारतं परिचक्षते ॥ </p>
		<p class="calibre6">अतीन्द्रियतत्वान्यङ्गीकुर्वाणां पाण्डवानां कथात्रास्ति । ईश्वरमनङ्गीकुर्वातामत एव उत्पथं प्रतिपन्नानां कौरवाणां चरित्रमत्रास्ति । मननीयानां गुणानां चिन्तनमत्र सम्भृतम् । सवेभ्य उपरिचरतो सर्वोत्तमस्य भगवतो<a id="calibre_link-267" class="calibre5"></a> महिम्नो वर्णनं महाभारतं साकल्येन व्याप्नोति । ग्रन्थस्यास्य श्लोकानां शतसहस्रस्यापि देवता श्रीकृष्ण एव । तत्रैव तेषां दृष्टिः । श्रीहरावेव तेषां चित्तम् । त्रिधार्थगर्भो वेदः । तत्प्रतिबिम्बभूतं च महाभारतं प्रतिश्लोकं दशार्थम् । तत एव भारतमिति नामान्वर्थम् । महाभारतेऽन्तर्गतं विष्णोः सहस्रनाम । तत्रैकैकमपि नाम शतार्थम् ।</p>
		<p class="verse">त्रयोऽर्थाः सर्ववेदेषु दशार्थाः सर्वभारते ।<br class="calibre1" />विष्णोः सहस्रनामापि निरन्तरशतार्थकम्<a id="calibre_link-268" class="calibre5"></a> ॥</p>
		<p class="calibre6">महाभारते या घटनावलयः वर्णिताः तासां सम्भवात् पूर्वमेव ग्रन्थोऽयं व्यरचि । तथा रचनमिदं भगवतो व्यासस्य सार्वज्ञे देवत्वे च प्रमाणायते । बहुवर्षा व्यतीत्य सम्भविष्यद्युद्धवर्णनं रोमहर्षं जनयति । युद्धद्रष्टा एव तत्र घटनावलीं वर्णयितुं न प्रभवति । एवं स्थिते भावियुद्धं सामग्रेण यथार्थं वर्णितवान् भगवान् व्यासः साक्षाद् भगवान्नारायण इत्येव ज्ञातव्यः नान्यथा ।</p>
		<p class="verse">‘को ह्यन्यद् पुण्डरीकाक्षात् महाभारतकृद्<a id="calibre_link-269" class="calibre5"></a> भवेत्’  </p>
		<p class="calibre6">तदस्य महाभारतस्याध्ययनं पञ्चभूतकथितं प्रपञ्चमेव विस्मारयति । उदात्त आनन्दे निमज्जयतीत्येतन्नैवोत्प्रेक्षा । एतदर्थमेव श्रीमन्मध्वाचार्यप्रणीतं महाभारततात्पर्यनिर्णयं, श्रीवादिराजकृतं लक्षालङ्कारं चावलम्ब्य बहून् हस्तलेखान् परामृश्य मूलपाठशोधने महान् परिश्रमः कृतः । तथा संशोध्य सम्पादिते महाभारतग्रन्थः प्रकाशनं नीयते तत्वसंशोधनसंसदा अस्मदीयसंशोधनशाखया ।</p>
		<p class="calibre6">अस्य पृष्ठतो महान्तमनेहसं<a id="calibre_link-270" class="calibre5"></a> महान्तं श्रमं कृतवतां विदुषां समवायोऽस्ति । अस्य समवायस्य नेता विद्वान् शेषगिरि आचार्याः तत्रभवतां विश्वेशतीर्थानामन्तेवासी पूर्णप्रज्ञविद्यापीठीयः । महता ज्ञानसाधनेन भूषितोऽयमाचार्यः । तिरुमलक्षेत्रे सन्निहितस्य भगवतः श्रीनिवासस्य (तिम्मप्पस्य) उच्छ्रिते सन्निधाने महाभारतपर्वसन्दोहरूपस्य पर्वतस्याविष्कारः विदुषांवरैः शेषगिरि आचार्यैः कृत इति महदिदं प्रमोदस्थानम् । बहवो विद्वांसः शेषगिरि आचार्यैः<a id="calibre_link-271" class="calibre5"></a> सहात्र कृतश्रमाः । तेषां सर्वेषां सहकारेण शेषगिरिवासिने श्रीनिवासायास्य महतो ग्रन्थस्य समर्पणावसरः सम्प्राप्तः । तदेतेषां सर्वेषां विदुषां श्रीकृष्णमुख्यप्राणयोरनुग्रहरक्षां प्रार्थयामहे ।</p>
		<p class="calibre6">इत्यनेकनारायणस्मरणानि<br class="calibre1" /><strong class="calibre4">श्रीश्रीविद्याधीशतीर्थश्रीपादाः</strong></p>
	</section>
<div class="calibre"><a id="calibre_link-272" class="calibre5"></a></div></div>


<div class="maintext" id="calibre_link-229"><div class="calibre"><a id="calibre_link-273" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-274" role="doc-chapter">
		<h1 class="level1-title2" {http://www.idpf.org/2007/ops}type="title">अनुग्रहसन्देशः</h1>
		<p class="text-right"><strong class="calibre4">जगद्गुरु श्रीमन्मध्वाचार्यमहासंस्थानम्, <br class="calibre1" /> परमपूज्य श्री श्री विश्ववल्लभतीर्थश्रीपादाः<br class="calibre1" /> उडुपि श्रीसोदे वादिराजमठः, रथवीथी, उडुपि</strong></p>
		<p class="calibre6">भगवान् वेदव्यासोऽन्धं विश्वरूपं दर्शयामास, कृमिणा राज्यं प्रशासायाञ्चकार । आसन्नमरणजनानपि सञ्जीवयाञ्चकार । अमितशक्तिपयोनिधिर्हि स भगवान् । अनेन भगवता रचिते महाभारतेऽपि महद् गाम्भीर्यम् । संसारदुःखवैतरिण्यां निमग्ना भगवताव्यासेन रचितानां ग्रन्थानां<a id="calibre_link-275" class="calibre5"></a> मननेन आनन्दक्षीरसागरे विहरन्ति । तेषां मध्ये महाभारतमुत्कृष्टतरं भाभाति । ‘वेदादपि परं चक्रे महाभारतमुत्तमम्’ । वेदप्रतिपाद्यरचितोऽयं ग्रन्थो वेदादपि परः । नीति-धन-धर्म-कामव्यवहाराः जीवनपथे सर्वत्राधारभूताः । आख्यानैरुपाख्यानैश्चैतत् सर्वं तथा संसारबन्धनान्मुक्तिसाधनं च बोधयन्नयं ग्रन्थः विज्ञानदीपः । ‘यदिहास्ति तदन्यत्र यन्नेहास्ति न तत् क्वचित्’ इति ग्रन्थकतॄणामेवोद्घोषणं समस्ति । तात्कालिकानां<a id="calibre_link-276" class="calibre5"></a> पात्राणां द्वारा पदे पदे उदयमानाः सन्देशाः सार्वकालिकाः ।</p>
		<p class="calibre6">अस्या मेरुकृतेः शुद्धपाठश्चिरान्नष्टः । तत्रभवन्तः श्रीमध्वाचार्याः भगवतो वेदव्यासस्यादेशेन महाभारतव्याख्यानरूपं महाभारततात्पर्यनिर्णयाख्यं ग्रन्थं रचयामासुः ।</p>
		<p class="verse"> क्वचिद् ग्रन्थान् प्रक्षिपन्ति क्वचिदन्तरितानपि ।<br class="calibre1" /> कुर्युः क्वचिच्च व्यत्यासं प्रमादात् क्वचिदन्यथा ॥</p>
		<p class="verse"> अनुत्सन्ना अपि ग्रन्था व्याकुला इति सर्वशः ।  <br class="calibre1" /> उत्सन्ना प्रायशः<a id="calibre_link-277" class="calibre5"></a> सर्वे कोट्यंशोऽपि न वर्तते ॥</p>
		<p class="calibre6">इति ग्रन्थेऽस्मिन्नुज्जगदुर्ग्रन्थकाराः । महता संशोधनेनायं ग्रन्थो विरचित इति चोचुः ।</p>
		<p class="calibre6">‘स्वयं व्यासो हि तद्वेद ब्रह्मा वा तत्प्रसादतः’ इत्युक्तिर्महाभारतस्य दुर्बोधत्वमवगमयति ।</p>
		<p class="calibre6">लोकोद्धारकग्रन्थरत्नस्य संरक्षणार्थं बोधनार्थं च भाविब्रह्मभ्यां द्वाभ्यामिदं व्याख्यातम् । श्रीमन्मध्वाचार्याः महाभारततात्पर्यनिर्णयः यमकभारतम्’ इति ग्रन्थद्वयमनुजगृहुः । श्रीवादिराजगुरुसार्वभौमश्च<a id="calibre_link-278" class="calibre5"></a> लक्षालङ्कारम् । सर्वज्ञयोरनयोः कृतयः शुद्धपाठसंशोधनकर्मणि अवश्यमवलम्बनीयाः ।</p>
		<p class="calibre6">शुद्धपाठशोधने पूर्वमनेके प्रयेतिरे । परन्तु न सफलाः । अधुना पलिमारुमठाधीशाः श्रीश्री विद्याधीशतीर्थाः भागीरथेन प्रयत्नेन सफलाः । बहूनां विदुषां सहकारेण प्राचीनानां हस्तलेखनां संशोधनेन शुद्धं पाठं ते समपपदन्त । तात्पर्यनिर्णयलक्षालङ्काराभ्यां सममिमं शुद्धपाठं प्रददति श्रीपादाः ।</p>
		<p class="calibre6">सर्वे सज्जना अनेन ग्रन्थरत्नेन शुद्धं<a id="calibre_link-279" class="calibre5"></a> ज्ञानमप्यासुरिति अस्मदाराध्यदेवं मध्व-वादिराजवरदं भूवराह-हयग्रीव-वेदव्यासं सम्प्रार्थयामहे ।</p>
		<p class="calibre6">इत्यनेकनारायणस्मरणानि<br class="calibre1" /><strong class="calibre4">श्रीश्रीविश्ववल्लभतीर्थश्रीपादाः</strong></p>
	</section>
<div class="calibre"><a id="calibre_link-280" class="calibre5"></a></div></div>


<div class="maintext" id="calibre_link-230"><div class="calibre"><a id="calibre_link-281" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-282" role="doc-chapter">
		<h1 class="level1-title2" {http://www.idpf.org/2007/ops}type="title">महाभारतवैशिष्ट्यम्</h1>
		<p class="text-right">श्रीश्रीविद्याधीशतीर्थश्रीमच्चरणाः </p>
		<p class="calibre6">वेविदन्ति खल्वनाद्यनन्त&shy;वेदवेदाङ्गवेदान्त&shy;सिद्धान्त&shy;संसिद्धपारमार्थिक&shy;परापरपरमप्रमेयपीयूष&shy;पारावारपारदृश्वानो दूरीकृतदुराग्रहादिषड्&shy;वर्गदुर्ग्रहाः सद्गुणगण&shy;सङ्ग्रहणप्रभविष्णु&shy;सहृदयसत्तत्व&shy;विविदिषुविचक्षणचणाः, यत् सकलवाङ्मनसाभिमानिन्या जगज्जनन्या सन्ततसमुपासितस्य जगन्मङ्गलमय&shy;मुकुन्दस्य त्रिलोकसल्लोकविषय&shy;कापारसंसारसागर&shy;सन्तरणसन्तरणी&shy;भूततरुणतरणिकोटि&shy;सवर<a id="calibre_link-283" class="calibre5"></a>्णारुण&shy;चरणारविन्दा&shy;मन्दानन्दादि&shy;सद्गुणमकरन्द&shy;सिन्धुबन्धुभिः श्रुतिशतविहित&shy;शुभहितचरितैरनवरत&shy;शमदमादिगुणगणभरितैः, ज्ञानानन्दवीर्यौदार्य&shy;सौन्दर्यादिगुणपूर्णतया <sup class="calibre7"><a {http://www.idpf.org/2007/ops}type="noteref" href="#calibre_link-231" class="calibre8">*</a></sup>भशब्दाभिधश्रीहरौ विशेषरतत्वेन ‘भरतो वायुरुद्दिष्टः’ इत्युक्तेःड्व तन्मारुत&shy;भरतसान्निध्यविजृम्भित&shy;राघवभरतआर्षभ&shy;भरतदौष्षन्ति&shy;भरतादिभिरापालितेऽस्मिन् भारते सत्कर्मक्षेत्रमूर्धन्ये सच्छास्त्र&shy;समूहसार्वभौमायित&shy;महाभारतग्रन्थराजोऽयं त्रिभुवनसार्वभौम&shy;रमारामारमणरामराज<a id="calibre_link-284" class="calibre5"></a> इव विराराजिति सुचिरं सुतरामिति । यतोहि जगत्पितामहपिता श्रीपतिरेव पाराशर्यरूपेण सर्वशास्त्र&shy;सारभूत&shy;महाभारतग्रन्थपीयूषं वैषयिकविषविदूषितधिषणानां सम्मानुषाणां समुज्जीवन&shy;समुद्धरणकरुणया प्रणिनाय ।</p>
		<p class="calibre6"> स्वयं जगज्जीवनदजीवोत्तमजगद्गुरुसार्वभौममध्वमुनिना ‘सर्ववेदार्थोपबृंहितां तदनुक्तकेवलेश्वरज्ञानदृष्टार्थयुक्तां च सर्वप्राणिनामवगाह्यानव गाह्यरूपां केवलभगवत्स्वरूपपरां परोक्षार्थां महाभारतसंहितामचीक्लृपत्’<a id="calibre_link-285" class="calibre5"></a> इति समुट्टङ्किततया, सर्ववेदादिसदागमसमूहसारभूतः, स्वयं पुण्डरीकाक्ष&shy;साक्षिसिद्धानितर&shy;साधारणामितमहत्त्वभरित&shy;महाभारताख्यसर्वोत्तमनिर्णेयग्रन्थ -राजो विधिभवादिसर्वदेवोत्तम&shy;भारताचार्यस्यैवा&shy;द्वितीयद्वितीयरूपः सन् विविधविबुधसुबुधसमुदयसविधे सार्वदेशिकसार्वकालिक&shy;निरतिशयसम्मानशिखरशेखरीभूतः सन् विरारज्यते विजेजीयते च सुतराम् । किञ्च वैरिञ्चसारस्वतप्रपञ्चरङ्गमञ्चे श्रीहरेरनन्यगुणसञ्चय&shy;सञ्चिन्तनैकचरित&shy;विरिञ्चिवैरिञ्च्याद्य<a id="calibre_link-286" class="calibre5"></a>मरवराञ्चितनानारत्नखचित&shy;काञ्चनसिंहासनसमारूढः सन् विशिष्टशिष्टानां बलिष्ठानिष्टविनष्टिद्वारा समुत्कृष्टसन्तु&shy;ष्ट्याद्यष्टापदसुवृष्टि&shy;प्रवर्षणप्रभविष्णुरयमालौकिक&shy;ग्रन्थचिन्तामणिः लौकिकचिन्तामणि&shy;शतान्यप्यनिशमतिशेते&shy;तरामित्यत एव लोकोत्तराः सर्वे सुजिज्ञासवः सर्वशास्त्रसारभूत&shy;महाभारताध्ययन&shy;नैरन्तर्याख्यमहाव्रतनिरताः सन्तोऽतिपावित&shy;सकलजीविताश्च बोभूयन्ते । </p>
		<p class="calibre6">सकलसल्लोक&shy;समुद्दिधीर्षयाऽनन्यकारुण्य&shy;पूर्णपूर्णप्रज्ञैः<a id="calibre_link-287" class="calibre5"></a> सर्वपुरुषार्थमूलभूत&shy;सर्वमूलग्रन्थेषु तत्रतत्र नानाप्रकारेण प्रभुसंहिततयैवं समुदघोषि &ndash; </p>
		<p class="verse">भारतं सर्वशास्त्रेषु भारते गीतिका वरा ।<br class="calibre1" /> विष्णोः सहस्रनामापि ज्ञेयं पाठ्यं च तद् द्वयम् ॥</p>
		<p class="calibre6">इत्यादि । श्रीमहाभारताख्य&shy;देवपारिजातस्य सुमधुरमधुसारभूता&shy;विगीत&shy;भगवद्गीतायास्तथा विष्णोर्दिव्य&shy;सहस्रनाम&shy;स्तोत्रस्य प्रतिदिनं समनुसन्धान&shy;विधानमहरहः सन्ध्यावन्दन&shy;विधानमिव दिष्ट्या स्पष्टमाचष्टन् शिष्टान् सर्वानपि ।  </p><div class="calibre"><a id="calibre_link-288" class="calibre5"></a></div>
		<p class="calibre6">सकलसल्लोक&shy;सन्मङ्गलकरोत्तुङ्गतरोत्तर&shy;बदरीतटे भगवद्बादरायण&shy;मुखकमलादेवाति&shy;चतुरमतिवाणीपति&shy;पूर्णप्रमति&shy;प्रमुखलेखाद्याः पैलजैमिन्यादि&shy;मुनिमूर्धन्याश्च अहरहरहमहमिकया यथायोग्यमितिहासाभिध&shy;ग्रन्थस्यास्य नैकविधनिगूढप्रौढ&shy;प्रमेयामृतप्रवाह&shy;पानावगाहन&shy;ध्यानगान&shy;सम्मानादिनाऽनुदिनं मोमुद्यन्त इत्यभिज्ञानामैतिह्यादिना तन्महत्वं विवेत्तुं विवेक्तुं विवक्तुं वा को वा कवीन्द्रोऽधिचर्करीति? सकलाम्नाय&shy;वाङ्मयामृत&shy;सारसङ्ग्रहणात्<a id="calibre_link-289" class="calibre5"></a> तदनुक्त&shy;केवलेश्वरीय&shy;सर्वोत्कृष्टसाक्षि&shy;दृष्टार्थयुक्ततया च सर्ववेदेभ्योऽप्यधिकतम&shy;पञ्चमवेदतया वेविद्यत एवेदमितिहासग्रन्थरत्नम् । प्रत्यपादि चैवं भारततात्पर्यनिर्णये श्रीमदानन्दतीर्थभगवत्पादाचार्येण &ndash; </p>
		<p class="verse">‘निर्णयः सर्वशास्त्राणां भारतं परिचक्षते ।<br class="calibre1" /> भारतं सर्ववेदाश्च तुलामारोपिताः पुरा ॥</p>
		<p class="verse"> देवैर्ब्रह्मादिभिः सर्वै ऋषिभिश्च समन्वितैः ।<br class="calibre1" /> व्यासस्यैवाज्ञया तत्र त्वत्यरिच्यत भारतम् ॥</p>
		<p class="verse"> महत्त्वाद्<a id="calibre_link-290" class="calibre5"></a> भारवत्त्वाच्च महाभारतमुच्यते ।<br class="calibre1" /> निरुक्तमस्य यो वेद सर्वपापैः प्रमुच्यते ॥’</p>
		<p class="verse">‘यदिहास्ति तदन्यत्र यन्नेहास्ति न कुत्रचित्’</p>
		<p class="verse"> ‘भारतान्नाधिकं विष्णोर्महिमावाचकं क्वचित् ।<br class="calibre1" /> भारतान्न विरागाय भारतान्न विमुक्तये ॥’</p>
		<p class="verse"> ‘समस्तशास्त्रार्थनिदर्शनात्मकं चक्रे महाभारतनामधेयम् ।<br class="calibre1" /> वेदोत्तमं तच्च विधातृशङ्करप्रधानकैस्तन्मुखतः सुरैः श्रुतम् ॥’ </p>
		<p class="calibre6">इत्यादिप्रमाणैः । प्रतिवाक्यमध्यात्मसन्देशसहस्रगर्भितं प्रतिपदीयमगाध-<a id="calibre_link-291" class="calibre5"></a>   वेदान्ताध्यात्मार्थगाम्भीर्यम्, न्यक्कृतकोटिकन्दर्पदर्पस्येन्दिरापतेर्नैकविधकल्याणरूपविषयकमनन्यलावण्यं, सद्गुणमहार्णवस्य तस्यानिवार्यवीर्यस्थैर्यशौर्यौदार्याद्यगण्यसद्गुणमाणिक्यजालम्, काव्यशास्त्रपिपासूनां च श्रद्धालुजिज्ञासूनां विविधविभावानुभावसञ्चारिभावादिन&shy;वनवनैसर्गिककाव्य&shy;रससमुज्जृम्भितमङ्गलमय&shy;नव्यकाव्यतरङ्गमाला&shy;सौन्दर्यम्, एतादृशनवनवसु&shy;विशेषाध्यात्मरसोल्लोलकल्लोल&shy;विहरणनिपुणद्रुहिण&shy;सुपर्णादिसर्वसुपर<a id="calibre_link-292" class="calibre5"></a>्वादि&shy;मङ्गलतिमिङ्गिलगिलाश्च अमितमहत्वयुक्त&shy;महाभारतामृताम्बुधेरद्वितीय&shy;वैशिष्ट्यं स्पष्टीकुर्वन्ति । एवङ्कारमपरिमित&shy;महागुणमणि&shy;भरितमहा&shy;भारतग्रन्थरत्नाकरं दुग्धदधिघृतादि&shy;सप्तविधमहाकूपारानपि स्वैरं कूपीचकार चकासाञ्चकार चेत्येतन्नैव चित्रम् ।</p>
		<p class="calibre6">अत एव परतत्वप्रेप्सूनां सकलसल्लोकानामपि पुनरावृत्ति&shy;रहितपरमपुरुषार्थ&shy;सम्प्रापकमिदं भारतमनन्तार्थ&shy;समुज्जृम्भितं सत् तत्तद्योग्यता&shy;तारतम्यानुसारं पारमार्थिकप्रकृष्ट&shy;प्रमेयरहस्या<a id="calibre_link-293" class="calibre5"></a>ख्यनैकविधरत्नमाला&shy;पारितोषिकप्रदानादिना निर्मत्सरनिर्मलजिज्ञासुवृन्दं परितोषयति परिपुष्णाति चेत्यभिसन्धिना &ndash; </p>
		<p class="verse">ब्रह्मापि तन्न जानाति ईषत् सर्वोऽपि जानति ।<br class="calibre1" /> बह्वर्थमृषयस्तत्तु भारतं प्रवदन्ति हि ॥</p>
		<p class="calibre6">इति नारदीयप्रमाणोदाहरणपुरस्सरं गीताभाष्ये श्रीमदानन्दतीर्थ&shy;भगवत्पादेनोट्टङ्कितम् । ‘यः पार्थिवानि विममे रजांसि’ इत्यादिश्रुत्युक्तरीत्या दशावरणयुक्तचतुर्दशलोकात्मक&shy;ब्रह्माण्डभाण्ड&shy;कुलालायितोऽसौ कमलासनोऽनायासेनैव<a id="calibre_link-294" class="calibre5"></a> भगवद्व्याप्त&shy;रूपोपासनानिमित्तेन गौणाधिष्ठानतया विश्व-   विषयकाशेष&shy;परमाणुपरिगणन&shy;निपुणाग्रणीरप्यनन्तार्थ&shy;गर्भितेतिहाससंहितायाः केवलेश्वरैकदृष्ट&shy;विशिष्टप्रमेयरत्नजालं हन्त साकल्येनावगन्तुं न पारयते इत्येतदनितरसाधारण&shy;गुणवैशिष्ट्यमवधार्यते । किमुत स्वगुणाच्छादिकाद्यनाद्य&shy;ज्ञानसन्तमससंवीततया सन्ततसन्तप्तस्वान्तैः सन्मर्त्यान्तेवासिभिरति&shy;गभीरभारतार्थावगमः कथङ्कारं शक्येत । </p>
		<p class="calibre6"> अत्र च त्रैविक्रमार्योक्तिरियमस्मानेवङ्का<a id="calibre_link-295" class="calibre5"></a>रं वारंवारं संस्मारयति प्रबोधयति च &ndash;</p> 
		<p class="verse">वेत्ता वक्ता विवेक्ता विविधगुणगणापूर्णमेकैकमेषां<br class="calibre1" />को वा कार्त्स्न्यात् कवीन्द्रः क इव च कलयोक्तक्रमोन्नेयकानि ।<br class="calibre1" /> अङ्गान्यङ्गीकरिष्णुर्मनसि वचसि वा यो हि कल्पान्तकालक्रान्ताण्डोल्लोल&shy;कल्लोलिनि सलिलनिधौ सज्जते मज्जनाय ॥६॥</p>
		<p class="verse"> वाग्भिर्वर्याभिरग्र्याः श्रुतिपदविदिता ब्रह्मवायू सुपर्णः<br class="calibre1" />शेषेशाद्याः सुरेशा जनिशतवृतया भागवत्या च भक्त्या । <br class="calibre1" />देव्या दत्तावलम्बाः कथमपि<a id="calibre_link-296" class="calibre5"></a> करुणावारिराशौ रमेशे<br class="calibre1" />त्वंशांशे स्प्रष्ट्रुमीशास्तदिह तदितरे केऽनुकल्पा वयं के ॥७॥ इति ।</p>
		<p class="calibre6"> (विष्णुस्तुतिः) </p>
		<p class="calibre6">यद्यप्यनन्तार्थगर्भित&shy;भारतप्रतिपादित&shy;सत्तत्वरत्नाकर&shy;सर्वस्वसङ्ग्रहणे कार्त्स्न्येना&shy;प्रभविष्णुभिरपि स्वयं स्वयम्भूशम्भुजम्भारि&shy;प्रमुखैरहरहः प्रत्यक्षरं प्रतिपदं सम्पाद्यमानं नवनवदिव्यभव्याध्यात्म&shy;रहस्यपुरुषार्थवैशाल्यं तत्र च सम्यक्त्ववैशिष्ट्य&shy;स्पष्टीकरणाय ‘ब्रह्माऽपि तन्न जानाति ईषत्<a id="calibre_link-297" class="calibre5"></a> सर्वोऽपि  जानति’ इति नारदीयपुराणे आदौ ‘न जानाति’ इति समीचीनक्रियापदं प्रायोजि । अनन्तरं तावत् खद्योतपोतप्रमुषित&shy;शेमुषीप्रकाशैरल्पमानुषै&shy;रधिगम्यमानभारतार्थावगमे नैकविधज्ञान&shy;शून्यतामावेदयितुम् ‘ईषत् सर्वोऽपि जानति’ इत्यत्र दीर्घलोपेन ज्ञानशून्यताज्ञापकं जानतीत्यसमीचीनक्रियापदं प्रायोजि ।</p>
		<p class="calibre6">ननु ‘इतिहासपुराणाभ्यां वेदं समुपबृंहयेत्’ इत्युक्तावेवं मन्दाशङ्का समुन्मिषति &ndash; इतिहासपुराणयोरेकार्थपरतया<a id="calibre_link-298" class="calibre5"></a> कुतस्तरां तयोः पृथग्व्यपदेशः? यतोहि &ndash; पुरा भवं पुराणम् इति व्युत्पत्त्या अविगीतार्षपारम्पर्योपदेशोपगतं पुरावृत्तमुपवर्ण्य कार्यकार्यविधिनिषेधादिसन्देशैः साधकवृन्दं प्रबोधयन्ति हि पुराणानि । तथैव इतिह ड्ग आर्षपारम्पर्योपदेशसम्प्रदायेन आस ड्ग इतिवृत्तमुपवर्तत इत्यर्थः । इत्थं हि पुराणान्तर्गतामेवेतिहाससंहितां कथं खलु पृथगगणयद् ग्रन्थकर्तेति चैन्मैवमवधेयम् । नात्र ‘आस’ इत्यस्य भूतकालीनेतिवृत्तार्थैकवाचकक्रियापदपरत्वं<a id="calibre_link-299" class="calibre5"></a> चमच्चरीकर्ति । यतोहि भारतग्रन्थं सर्वज्ञबादरायणमुनिः कुरुवंशोत्पत्तेः प्रागेव निरमासीत् । तद्ग्रन्थोक्तप्रकारेणैव सर्वं प्रावर्तत । तस्माद् भारतनिर्माणप्रसङ्गे आसेत्यस्य भूतकालीनार्थपरत्वं न युक्तम् । ‘अचिरेण, अचिरात्, अस्ति, आह’ इत्यादि&shy;विभक्तिप्रतिरूपक&shy;पुरुषप्रतिरूपकाव्यय&shy;प्रयोगवदत्रापि आसेत्यस्याव्यय&shy;परत्वमवगन्तव्यम् ।</p>
		<p class="verse"> ‘सदृशं त्रिषु लिङ्गेषु सर्वासु च विभक्तिषु ।<br class="calibre1" /> वचनेषु च सर्वेषु यन्नव्येति<a id="calibre_link-300" class="calibre5"></a> तदव्ययम् ॥’</p>
		<p class="calibre6">इति व्याकरणोक्ताव्यय&shy;लक्षणादप्यत्र विशिष्यते । न केलवं सर्व-  पुरुषवचनादिषु अव्ययीभावविवक्षया, किन्तु सर्वदेशकालेष्वपि अव्ययीभावविवक्षया आसेत्यव्ययमत्यन्त&shy;व्यापकार्थे प्रायोजीत्यभिज्ञाना&shy;मैतिह्येनावगम्यते । एवञ्च महाभारतेतिवृत्तानां सार्वदेशिक&shy;सार्वकालिक&shy;सत्यत्वप्रवाहनित्यत्वव्याप्त्याख्य&shy;विशिष्टार्थवाचकत्व&shy;मासेत्यव्ययमावेदयतीत्यष्टादश&shy;पुराणेभ्योऽपि इतिहासाभिध&shy;ग्रन्थस्यास्य वैशिष्ट्यं<a id="calibre_link-301" class="calibre5"></a> बोबुध्यते । एवञ्च पुराणान्युक्तरीत्या पुरावृत्तप्रसङ्ग&shy;प्रतिपादनपुरस्सरं विधिनिषेधपरसन्देशैः साधकवृन्दं प्रबोधयन्ति । इतिहासस्तु सार्वदैशिक&shy;त्रैकालिक&shy;पारमार्थिक&shy;सत्यप्रसङ्गानुभवाभिव्यञ्जकतया समक्षमेव समेषामपि साधकानामनिशं सुभृशं सुदृशं विशेषतः सन्दिशति । महाभारतप्रतिपादित&shy;प्रसिद्धसङ्ग्रामप्रसङ्गादिकं सर्वेष्वपि देशकालेषु सर्वेषामपि प्राणभृन्मात्राणां दारुणजीवनेषु बाह्याभ्यन्तरान्तरङ्गेषु तत्तद्योग्यतानुसारं<a id="calibre_link-302" class="calibre5"></a> वारंवारं प्रवरीवर्तितरां सुतराम् । अत एव नैकविधसांसारिकसङ्घर्षादिना दन्दह्यमान&shy;मानसैर्बम्भ्रम्यमाणान्तःकरणैश्च सर्वप्राणभृन्मात्रै&shy;रहरहरैककण्ठ्येनाहहा अस्मज्जीवनमेव महाभारतायितमिति सोच्छ्वासं सविश्वासं च समुद्गीर्यते खलु । तथाहि सज्जनप्रमुखाः पाण्डवप्रतीकाः, दुर्जनप्रमुखाः कौरवप्रतीकाः । अन्ये सामान्यास्तत्तदनुचरप्रतीकाः । सच्छास्त्रसु&shy;संस्कृतहितोपदेशकर्तारो महान्तो गीताचार्यस्थानीयाः<a id="calibre_link-303" class="calibre5"></a> गीताचार्यसान्निध्यवन्तश्च । एवमेवाभ्यान्तरसमराङ्गणे श्रद्धास्तिक्यनैक&shy;विधलोकोत्तरसद्धर्मपरम्परार्थैक&shy;परत्वसत्यसन्धादिसद्गुणाः पाण्डवप्रतीकाः । नृशंसत्वनास्तिक्य&shy;परप्रतारणनैपुण्यादिदुर्गुणाः कौरवप्रतीकाः । नैकविधसच्छास्त्र&shy;विषयकाध्यात्मिक&shy;विमर्शविशेष एव गीताचार्यस्थानीय इति । इत्थङ्कारमस्माभिरनुदिनं नानाप्रकारेण मानसिकतुमुलवेलायां समापन्नविपत्तिकालेषु च ‘क्लेब्यं मा स्म गमः पार्थ’ इत्यादि&shy;दिव्यचैतन्योद्बोधक&shy;भगव<a id="calibre_link-304" class="calibre5"></a>त्सन्देश&shy;सञ्जीवनवचनैः कर्तव्यमौढ्यं दूरीकृत्य ससम्भ्रमं सत्कर्मा-  चरणनिरतैर्महाभारतार्थ&shy;समन्वितपावितजीवितैश्च सततं भवितव्यमित्यवगन्तव्यम् ।</p>
		<p class="calibre6">यथा खलु पनसफलास्वादनोत्सुकं तद्गतकण्टकमयकवच-स्निग्धक्षीरादिकं प्रतिबध्नाति तथैवैतदितिहास&shy;पुराणाध्ययन&shy;समुत्सुकं तत्वबुभुत्सुं नैकविधप्रक्षेपविक्षेपादिकं समाधिगुह्यदर्शनभाषात्रयादिकं सुदृढं बाढं प्रतिबध्नाति । व्यव्रियत स्वयं भगवत्पादाचार्येण &ndash;</p>
		<p class="verse"> ‘क्वचिद्<a id="calibre_link-305" class="calibre5"></a> ग्रन्थान् प्रक्षिपन्ति, क्वचिदन्तरितानपि ।<br class="calibre1" /> कुर्युः क्वचिच्च व्यत्यासं प्रमादात् क्वचिदन्यथा ॥</p>
		<p class="verse"> अनुत्सन्ना अपि ग्रन्था व्याकुला इति सर्वशः ।<br class="calibre1" /> उत्सन्नाः प्रायशस्सर्वे कोट्यंशोऽपि न वर्तते ॥</p>
		<p class="verse"> ग्रन्थोऽप्येवं विलुळितः किम्वर्थो देवदुर्गमः ।<br class="calibre1" /> कलावेवं व्याकुलिते निर्णयाय प्रचोदितः ॥</p>
		<p class="verse"> हरिणा निर्णयान् वच्मि विजानंस्तत्प्रसादतः ।<br class="calibre1" /> शास्त्रान्तराणि सञ्जानन् वेदांश्चास्य प्रसादतः ॥</p>
		<p class="verse"> देशेदेशे तथा<a id="calibre_link-306" class="calibre5"></a> ग्रन्थान् दृष्ट्वा चैव पृथग्विधान् ।<br class="calibre1" /> यथा स भगवान् व्यासः साक्षान्नारायणः प्रभुः ॥</p>
		<p class="verse"> जगाद भारताद्येषु तथा वक्ष्ये तदीक्षया ।</p>
		<p class="calibre6">इत्यादि । अपि च &ndash;</p>
		<p class="verse"> उक्तं लक्षणशास्त्रे च कृष्णद्वैपायनोदिते ।<br class="calibre1" /> त्रिभाषां यो न जानाति रीतीनां शतमेव च ॥  </p>
		<p class="verse">व्यत्यासादीन् सप्तभेदान् वेदाद्यर्थं तथा वदेत् ।<br class="calibre1" /> स याति निरयं घोरमन्यथाज्ञानसम्भवम् ।<br class="calibre1" /> इत्यन्येषु च शास्त्रेषु तत्रतत्रोदितं बहु<sup class="calibre7"><a {http://www.idpf.org/2007/ops}type="noteref" href="#calibre_link-232" class="calibre8">*</a></sup> ॥</p>
		<p class="verse"> व्यत्यासः प्रातिलोम्यं<a id="calibre_link-307" class="calibre5"></a> च गोमूत्री प्रघसस्तथा ।<br class="calibre1" /> उक्षणः सुधुरः साधु सप्त भेदाः प्रकीर्तिताः <sup class="calibre7"><a {http://www.idpf.org/2007/ops}type="noteref" href="#calibre_link-233" class="calibre8">*</a></sup> ॥</p>
		<p class="calibre6"> इत्यादि । एवञ्चानुभाविवृद्धजनमार्गदर्शनं विना पनसफलबुभुक्षुर्यथा मोमुह्यते चेक्लिश्यते रोरुद्यते च तथा जगद्गुरु&shy;श्रीमदानन्दतीर्थ&shy;भगवत्पादप्रणीत&shy;निर्णयमार्गदर्शनमन्तरेण तत्वबुभुत्सुवृन्दं क्लेशमोहकार्पण्यादिना परिबम्भ्रमीतीति नैव संशीतिः । तत्वबुभुत्सूनामेतदहो&shy;भाग्यमभियुक्तैरेवं समस्ताव&ndash;</p>
		<p class="verse">  पाराशर्यः परतत्वप्रसिद्ध्यै<a id="calibre_link-308" class="calibre5"></a> तात्पर्यार्थं परमं भारतस्य ।<br class="calibre1" /> व्यक्तं वक्तुं नियुनक्ति स्म साक्षादेनं धन्यं भुवने मन्यमानः ॥ इति ॥</p>
		<p class="calibre6">इत्येवं  दिङ्मूढदीनदूननाना&shy;सुजनसमूहसमुद्दिधीर्षया  सम्मोक्षमार्गदर्शने सद्दर्शनायित&shy;भारततात्पर्यनिर्णयादिसुदर्शनानि प्राकाश्यन्त । तथैव तदुपष्टम्भकतया भाविसमीरवादिराज&shy;गुरुसार्वभौमप्रणीतमहा&shy;भारतलक्षालङ्कारग्रन्थरत्नं तत्वविविदिषुसुविदुषां नानादुर्दर्शनाद्याक्रान्त&shy;स्वान्तस्थध्वान्त&shy;विध्वंसनपटीयो<a id="calibre_link-309" class="calibre5"></a> हि दिग्दिगन्तसन्दर्शन&shy;देदीप्यमानदिव्य&shy;सुदर्शनकोटिमाटीकतेतरां सुतराम् । सुलोचनयुगलस्थानीय&shy;मेतद्ग्रन्थद्वय&shy;मार्गदर्शनमन्तरा भारतार्थगाम्भीर्यावगमे सर्वैरपि तत्वप्रेप्सुभिर्वारंवार&shy;मान्ध्यमेवानुबोभूयत इत्यत्र न कश्चिदपि विपश्चित् विवदते  । </p> 
		<p class="calibre6">श्रीमहाभारत&shy;तात्पर्यनिर्णयटीकायां भावप्रकाशिकायां भारतमहत्त्वमेवं विवृतम् &ndash; ‘ननु लक्षसङ्ख्याकश्लोक&shy;करणमात्रेण कथं व्यासस्य साक्षान्नारायणत्वसिद्धिरिति नाशङ्कनीयम्<a id="calibre_link-310" class="calibre5"></a> । कुरुपाण्डववंशोत्पत्तेः पूर्वमेव उभयोर्वंशयोरुत्पत्तिप्रकारं, राजसूयाश्वमेधादियागमहिमानं, तदर्थं कृतदिग्विजयप्रकारं, जतुगेहान्निर्गमनप्रकारकौशलं, बकहिडिम्बयोर्हननं, द्रौपदीविवाहनिर्वाहशक्तिं, दुर्द्यूतोद्योगं, वनवासाज्ञातवास&shy;गोग्रहणादिबहुतर&shy;कथामष्टादशाक्षोहिणी&shy;सेनायामन्योन्यं कथ्यमानोक्तिप्रत्युक्तिप्रकारं, शरप्रतिशरसङ्ख्याबन्धनादिचातुरीं, व्यूहप्रतिव्यूहकरणमस्त्रप्रत्यस्त्रप्रयोगपरिपाटीं<a id="calibre_link-311" class="calibre5"></a> भीमार्जुनभीष्मद्रोणादिभिर्दिनेदिने हन्यमानकरितुरगाद्यनेकसङ्ख्यादिकं च करतलमिलितामलकवद् दृष्ट्वा महाभारताख्यस्वग्रन्थे ग्रथयतो व्यासस्य निरवधिकजगन्निर्मातृनारायणवन्निरवधिकसार्वज्ञ्यसिद्धेः साक्षादवतारत्वस्यापि प्रेक्षावद्भिरुत्प्रेक्षयितुं शक्यत्वात् । कथमन्यथा मत्स्यकूर्मादेस्तदवतारत्वसिद्धिः ।</p>
		<p class="calibre6">सच्छास्त्र&shy;राजराजायित&shy;भारतग्रन्थोऽयं भारतीयजिज्ञासु&shy;वृन्दैरहरहरवश्य-  मधिगम्य कृतकृत्य&shy;जीवितैर्भवितव्यमिति<a id="calibre_link-312" class="calibre5"></a> परमपूज्य&shy;विद्यामान्यतीर्थाख्यास्मद्गुरुवर&shy;मनोरथं स्मारंस्मारं, तथा परमपूज्य श्रीविश्वेशतीर्थ&shy;साहाय्यानुग्रहबलमवलम्ब्यै&shy;तद्गुरुतरकर्मणि साम्प्रतमस्माभिः सम्प्रावृत्यत । सहृदयाध्येतृवर्गीयाप&shy;वर्गमार्गसौगम्य&shy;सम्पादनाय बद्धदीक्षितैर्विविध&shy;विदग्धैर्दग्ध&shy;शुद्धप्रतनमातृकावै&shy;विध्यमावेद्य यावच्छक्ति प्रायत्यतेति साभिमानमभिनन्दामः । अस्मदुपास्यमूर्ति&shy;जगज्जनकजानकी&shy;जान्यभिन्नभैष्मीमध्वगुरु&shy;परम्परापर्यर्चित&shy;श्रीकृष्णप्<a id="calibre_link-313" class="calibre5"></a>रभुर्निज&shy;चरणगुणशरण&shy;विचारणादिनिपुण&shy;भक्तगणाननवरत&shy;गुणोत्कर्षविश्राणनादिना समनुगृह्णात्वित्याशास्महे ।</p>
		<p class="calibre6">अतः साधूक्तं ‘को ह्यन्यः पुण्डरीकाक्षान्महाभारतकृवेत्’ इति ॥</p>
		<p class="calibre6">इत्यनेकनारायणस्मरणानि<br class="calibre1" /><strong class="calibre4">श्रीश्रीविद्याधीशतीर्थश्रीपादाः</strong></p>
	</section>
<div class="calibre"><a id="calibre_link-314" class="calibre5"></a></div></div>


<div class="maintext" id="calibre_link-0"><div class="calibre"><a id="calibre_link-315" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-316" role="doc-chapter">
		<h1 class="level1-title2" {http://www.idpf.org/2007/ops}type="title">भूमिका</h1>
		<p class="text-right">श्रीमन्महाभारतं भगवता बादरायणेन प्रणीतम् । अवतारसमनन्तरं तृतीये वत्सरे भगवान् वेदव्यासो ग्रन्थमिमं प्रणिनायेति स्मर्यते । ‘को ह्यन्यः पुण्डरीकाक्षान्महाभारतकृद् भवेत्’ इति महाभारते पुराणान्तरेषु च पठ्यते । महाभारतस्य प्रशंसा पुराणादिषु भूयोभूयो दृश्यते ।</p>
		<p class="verse">‘लोकेशा ब्रह्मरुद्राद्याः संसारक्लेशिनं जनम् ।<br class="calibre1" /> वेदार्थाज्ञमधीकारवर्जितं च स्त्रियादिकम् ॥</p>
		<p class="verse">अवेक्ष्य प्रार्थयामासुर्देवेशं<a id="calibre_link-317" class="calibre5"></a> पुरुषोत्तमम् ।<br class="calibre1" /> ततः प्रसन्नो भगवान् व्यासो भूत्वा च तेन च ॥</p>
		<p class="verse">अन्यावताररूपैश्च वेदानुक्तार्थभूषितम् ।<br class="calibre1" /> केवलेनात्मबोधेन दृष्टं वेदार्थसंयुतम् ॥<br class="calibre1" />वेदादपि परं चक्रे पञ्चमं वेदमुत्तमम् ।’</p>
		<p class="calibre6">इति नारायणाष्टाक्षरकल्पे ।</p>
		<p class="verse">  ‘ब्रह्माऽपि तन्न जानाति ईषत् सर्वोऽपि जानति ।<br class="calibre1" /> बह्वर्थमृषयस्तत्तु भारतं प्रवदन्ति हि ।’</p>
		<p class="calibre6">इत्युपनारदीये ।</p>
		<p class="verse"> ‘ब्रह्माद्यैः प्रार्थितो विष्णुर्भारतं स चकार ह ।<br class="calibre1" /> यस्मिन् दशार्थाः<a id="calibre_link-318" class="calibre5"></a> सर्वत्र न ज्ञेयाः सर्वजन्तुभिः’</p>
		<p class="calibre6">इति नारदीये ।</p>
		<p class="verse"> ‘भारतं चापि कृतवान् पञ्चमं वेदमुत्तमम् ।  <br class="calibre1" /> दशावरार्थं सर्वत्र केवलं विष्णुबोधकम् ।<br class="calibre1" /> परोक्षार्थं तु सर्वत्र वेदादप्युत्तमं तु यत् ।’</p>
		<p class="calibre6">इति स्कान्दे ।</p>
		<p class="verse">‘महत्त्वाद् भारवत्त्वाच्च महाभारतमुच्यते ।<br class="calibre1" /> निरुक्तमस्य यो वेद सर्वपापैः प्रमुच्यते ॥’</p>
		<p class="calibre6">इति भारत एव । </p>
		<p class="verse">‘यदिहास्ति तदन्यत्र यन्नेहास्ति न कुत्रचित्’</p>
		<p class="calibre6">इति च तत्रैव । </p>
		<p class="verse">‘भारतं सर्वशास्त्रेषु<a id="calibre_link-319" class="calibre5"></a> भारते गीतिका वरा ।<br class="calibre1" /> विष्णोः सहस्रनामापि ज्ञेयं पाठ्यं च तद् द्वयम्’</p>
		<p class="calibre6">&ndash; इति महाकौर्मे । </p>
		<p class="verse">‘निर्णयः सर्वशास्त्राणां भारतं परिकीर्तितम् ।<br class="calibre1" /> भारतं सर्ववेदाश्च तुलामारोपिताः पुरा ॥</p>
		<p class="verse"> देवैर्ब्रह्मादिभिः सर्वै ऋषिभिश्च समन्वितैः ।<br class="calibre1" /> व्यासस्यैवाज्ञया तत्र त्वत्यरिच्यत भारतम् ॥</p>
		<p class="verse"> महत्त्वाद् भारवत्त्वाच्च महाभारतमुच्यते ।<br class="calibre1" /> निरुक्तमस्य यो वेद सर्वपापैः प्रमुच्यते ॥’</p>
		<p class="calibre6">इति च ब्रह्माण्डे ।</p>
		<p class="verse"> ‘भारतान्न<a id="calibre_link-320" class="calibre5"></a> विरागाय भारतान्न विमुक्तये’</p>
		<p class="calibre6">इति च तत्रैव । </p>
		<p class="calibre6">एवमादिप्रमाणवचनैर्भारतस्य महत्त्वमवगम्यते । वेदानामानन्त्येऽपि वेदानुक्तकेवलभगवद्दृष्टिगोचरार्थैश्चोपबृंहितत्वेन वेदादीन्यत्यशेत भारतम् ।</p>
		<p class="calibre6">अतो महाभारतस्याध्ययनमवश्यं कर्तव्यमिति ज्ञायते । उक्तं हि तत्रैव&ndash;</p>
		<p class="verse"> ‘इतिहासपुराणाभ्यां वेदं समुपबृंहयेत् ।<br class="calibre1" /> बिभेत्यल्पश्रुताद् वेदो मामयं प्रचलिष्यति’ इति ।  </p>
		<p class="calibre6">महाभारतं हीतिहासशब्देनोच्यते । अतो भारताद्यनुसारेणैव<a id="calibre_link-321" class="calibre5"></a> वेदार्थोऽवगन्तव्य इति निर्गलितोऽर्थः । वेदानां च तत्तद्देवतार्थत्वं तदन्तर्यामिविष्ण्वर्थत्वं आध्यात्मिकार्थत्वं च प्रत्यपादि श्रीमन्मध्वभाष्येषु । तद्वद् भारतस्य सर्वत्र दशावरार्थत्वं विष्णुसहस्रनाम्नां तु प्रतिनाम शतावरार्थत्वं च वर्तत इत्यविवादम् । भारतार्थविषयेऽपि तत्रैवोक्तम्&ndash; </p>
		<p class="verse">‘मन्वादि केचिद् ब्रुवते ह्यास्तीकादि तथाऽपरे ।<br class="calibre1" /> तथोपरिचराद्यन्ये भारतं परिचक्षते’</p>
		<p class="calibre6">इति आदिपर्वणि ।</p>
		<p class="calibre6">मन्वादिशब्दा<a id="calibre_link-322" class="calibre5"></a> व्यासेनैव भगवता व्याख्याताः पुराणान्तरे । तद्यथा&ndash; </p>
		<p class="verse">‘सकृष्णान् पाण्डवान् गृह्य योऽयमर्थः प्रवर्तते ।<br class="calibre1" /> प्रातिलोम्यादिवैचित्र्यात् तमास्तीकं प्रचक्षते ॥</p>
		<p class="verse"> धर्मो भक्त्यादिदशकः श्रुतादिः शीलवैनयौ ।<br class="calibre1" /> सब्रह्मकास्तु ते यत्र मन्वादिं तं विदुर्बुधाः ॥ </p>
		<p class="verse">नारायणस्य नामानि सर्वाणि वचनानि तु ।<br class="calibre1" /> तत्सामर्थ्याभिधायीनि तमौपचरिचरं विदुः ॥’ इति । </p>
		<p class="calibre6">भक्त्यादिदशकं तत्रैव विविच्य दर्शितं यथा&ndash;</p>
		<p class="verse"> भक्तिर्ज्ञानं<a id="calibre_link-323" class="calibre5"></a> सवैराग्यं प्रज्ञा मेधा धृतिः स्थितिः ।<br class="calibre1" /> योगः प्राणो बलं चैव वृकोदर इति स्मृतः ॥ इति ।</p>
		<p class="verse">‘एतद् दशात्मको वायुस्तस्माद् भीमस्तदात्मकः ।<br class="calibre1" /> सर्वविद्या द्रौपदी तु यस्मात् सैव सरस्वती ॥ </p>
		<p class="verse">अज्ञानादिस्वरूपस्तु कलिर्दुर्योधनः स्मृतः ।<br class="calibre1" /> विपरीतं तु यज्ज्ञानं दुश्शासन इतीरितः ॥  </p>
		<p class="verse">नास्तिक्यं शकुनिर्नाम सर्वदोषात्मकाः परे ।<br class="calibre1" /> धार्तराष्ट्रास्त्वहङ्कारो द्रौणी रुद्रात्मको यतः ॥</p>
		<p class="verse"> द्रोणाद्या इन्द्रियाण्येव<a id="calibre_link-324" class="calibre5"></a> पापान्यन्ये तु सैनिकाः ।<br class="calibre1" /> पाण्डवेयाश्च पुण्यानि तेषां विष्णुर्नियामकः ।<br class="calibre1" /> एवमध्यात्मनिष्ठं हि भारतं सर्वमुच्यते’ इति च ।</p>
		<p class="calibre6">अतो महाभारतं न केवलं पाण्डवकथायां पर्यवस्यति अपि तु सतां चेतसि सर्वदा प्रवर्तमानां दुर्भावनानां सद्भावनानां च सङ्घर्षमपि कटाक्षीकरोति यत्रान्ततो भगवदनुग्रहेण जीवप्रयत्नेन च जयः सम्पाद्यः यथोक्तम्&ndash; </p>
		<p class="verse">‘यत्र योगेश्वरः कृष्णो यत्र पार्थो धनुर्धरः ।<br class="calibre1" /> तत्र श्रीर्विजयो भूतिर्ध्रुवा<a id="calibre_link-325" class="calibre5"></a> नीतिर्मतिर्मम ॥ ’ इति ।</p>
		<p class="calibre6"> भारतार्थोऽपि दुर्विज्ञेयो यथोक्तम्&ndash; </p>
		<p class="verse">‘दुर्विज्ञेयमतः सर्वैर्भारतं तु सुरैरपि ।<br class="calibre1" /> स्वयं व्यासो हि तद् वेद ब्रह्मा वा तत्प्रसादतः’ इति ।</p>
		<p class="calibre6"> ग्रन्थे समीचीनतया विद्यमानेऽपि दुष्करमर्थज्ञानम् । किमु ग्रन्थ एव यदा शुद्धरूपेण नोपलभ्यते । यथोक्तम्&ndash;</p>
		<p class="verse"> क्वचिद् ग्रन्थान् प्रक्षिपन्ति क्वचिदन्तरितानपि ।<br class="calibre1" /> कुर्युः क्वचिच्च व्यत्यासमज्ञानात् क्वचिदन्यथा ।<br class="calibre1" /> ग्रन्थोऽप्येवं विलुळितः<a id="calibre_link-326" class="calibre5"></a> किम्वर्थो देवदुर्गमः ।’ इति । </p>
		<p class="calibre6">एवमावापोद्वापव्यत्यासादिकलुषिततया मूलपाठ एव दुष्प्रापः ।  </p>
		<p class="calibre6">एवं स्थिते च सन्दर्भे महाभारतग्रन्थस्तु अनेकैर्मुद्राप्य प्राकाश्यं नीतः । तत्र मुम्बई निर्णयसागरमुद्रणालये टि. आर्. कृष्णाचार्यमहाभागैर्मुद्राप्य प्रकाशिता एका आवृत्तिः । वाविळ्ळरामस्वामिशास्त्रिमहोदयैः मद्रपुर्यां मुद्राप्य प्रकाशिता अपरा । पुण्यपत्तनस्थभाण्डारकरप्राच्यविद्याशालया संशोध्य प्रकाशिता<a id="calibre_link-327" class="calibre5"></a> तृतीया । एवं गोरख्पुरस्थगीतामुद्रणालयेन प्रकाशिता चतुर्थी च प्रधानाः । अत्र दाक्षिणात्यपाठ औत्तरेयपाठ इति च विभागोऽस्ति । तत्राद्यद्वितीयस्थितौ पाठौ दाक्षिणात्यपाठ इति व्यवह्रियेते । गोरखपुरपाठस्तु औत्तरेय इति । अनयोः पाठयोर्महान् भेदो वर्तते । पुण्यपत्तनपाठस्तु प्राय औत्तरेयेण पाठेन संवदते । भाण्डरकरविद्यालयेन तु महता परिश्रमेण समग्रदेशसञ्चारं कृत्वा अन्यान्यलिपिबद्धान् महाभारतग्रन्थान् सम्पाद्य<a id="calibre_link-328" class="calibre5"></a> संशोध्य च प्रकाशितम् । तच्च द्विधा वर्तते । एका जनप्रियावृत्तिरपरा संशोधनावृत्तिरिति । संशोधनावृत्तौ चाधस्तनटिप्पणमुखेन बहूनि पाठान्तराणि दत्त्वा स्वीयो भूरिपरिश्रमः प्रकटीकृतः ।</p>
		<p class="calibre6">एवमपि न कोऽपि पाठः शुद्धो भाति । तत्रेदं निमित्तम् । श्रीवादिराजतीर्थश्रीमच्चरणैर्महाभारतस्य काचन व्याख्या लक्षालङ्कारनाम्नी रचिता । तत्र व्याख्यावसरे ‘भारतश्लोकाः पर्वसङ्ग्रहोक्तप्रकारेण गणनया लक्षादुपरि त्रिसहस्रोत्तरशतं<a id="calibre_link-329" class="calibre5"></a> चतुस्त्रिंशच्च (१०३१३४) । हरिवंशश्लोकानां सङ्ख्या चतुर्विंशतिसाहस्री उपाख्यानश्लोकैर्विना । उपाख्यानश्लोकसहस्रेण पञ्चविंशतिसाहस्रीति विवेकः’ इति न्यगादि । परं मुद्रितेषु पुस्तकेषु कस्मिन्नपीयं सङ्ख्या न दृश्यते । क्वचिदधिका क्वचिन्न्यूना च दृश्यते । अपि च संवादितया भासमानेष्वपि श्लोकेषु महान् पाठभेदो भवति । भाण्डारकरविद्यालयपाठस्य लक्षालङ्कारपाठस्य च भेदः । तत्रेदं निमित्तं वर्तते । भाण्डारकरविद्यालयस्थैः<a id="calibre_link-330" class="calibre5"></a> सर्वत्र भारतदेशे सञ्चारं कृत्वा बहवो ग्रन्थाः सङ्गृहीताः । परं  रूप्यपीठपुरं प्रति तैर्नागतम् । तत्रत्यपुस्तकानि च न सङ्गृहीतानि । रूप्यपीठपुरं तु श्रीमध्वाचार्यात् पूर्वमपि कालमारभ्य महद् विद्याकेन्द्रमासीत् । पश्चादाचार्यैस्तत्राष्टौ मठाः स्थापिताः । आचार्यस्तच्छिष्याश्च महाभारताध्ययने बद्धादराः । आचार्यैरेव महाभारतमधिकृत्य महाभारततात्पर्यनिर्णयो यमकभारतमिति च ग्रन्थद्वयं व्यरच्यत<a id="calibre_link-331" class="calibre5"></a> । अतस्तत्र प्रतिमठं महाभारतग्रन्थो वर्तते तालपत्रेषु लिखितो यो भाण्डारकरविद्यालयस्थैर्दैवान्न लब्धः । सर्वेप्येते ग्रन्थाः तुळुलिप्यां तालपत्रेषु लिखिताः त्रिचतुरशतवत्सरप्राचीनाश्च । एतानि पत्राणि च प्रायः शीर्णजीर्णावस्थायां वर्तन्त इति प्रयत्नस्यास्य महती त्वरा चावश्यकी । मुख्यो विशेषस्तु ये श्लोका वादिराजतीर्थैरुदाहृता यानि च प्रतीकानि धृतानि तान्यन्यत्रादृश्यमानान्यप्येतेषु तौळवग्रन्थेषु लभ्यन्ते<a id="calibre_link-332" class="calibre5"></a> । सर्वथा संवादोऽस्ति । अत एतदनुसारेण महाभारतमूलपाठस्य प्रकाशनकार्यमवशिष्यते । यदि भाण्डारकरविद्यालयस्थैरेते ग्रन्थाः समग्रहीष्यन् तदा नाभविष्यदेवास्माकमवकाशोऽस्मिन्नुद्यमे । अधुना वर्तत एवावकाश इति यावच्छक्ति प्रयत्यते ।</p>
		<p class="calibre6">लक्षालङ्कारग्रन्थविषये सम्प्रदायागता काचन कथा श्रूयते । श्रीवादिराजतीर्थानां जननी गौरीनाम्नी श्रीवादिराजजननात् प्राक् रूप्यपीठपतिं कृष्णमभ्यर्थितवती यदि पुमपत्यं लभेय तर्हि<a id="calibre_link-333" class="calibre5"></a> तव लक्षसुवर्णाभरणान्यलङ्करणाय दास्यामीति । कालक्रमे रामाचार्यनाम्नः स्वभर्तुः सकाशात् पुमपत्यमलभत गौरी चकार च तस्यार्भकस्य भूवराह इति नाम । भूवराहस्तु स्वबाल्य एव श्रीवागीशतीर्थात् तुरीयाश्रमं जग्राह भेजे च श्रीवादिराजतीर्थ इति पुण्यं नाम । गच्छति बहुकाले एकदा माता स्वतनयं कृष्णं प्रति स्वाभ्यर्थनां प्रत्याययत् । आह चेयमभ्यर्थनाऽधुनाप्यपूरितैवोर्वरितेति । सन्न्यस्तास्तु श्रीवादिराजतीर्थाः कञ्चित्<a id="calibre_link-334" class="calibre5"></a> कालमालोच्य भवतु भवत्या लक्षसुवर्णाभरणदानं प्रत्यज्ञायि । भगवतो द्रव्यपूजापेक्षया ज्ञानपूजैवेष्टतमा, अहं तु महाभारतस्य काञ्चनव्याख्यां निर्माय शोभमानैर्लक्षवर्णैस्तस्य प्रियतमा पूजा यथा स्यात् तथा विधाय तवाभ्यर्थनां पूरयिष्यामीत्यवदन् । एवमुक्त्वा तदनुसारेण व्याख्यां कृत्वा तस्य लक्षालङ्कार इति च नाम च कृतमिति ।</p>
		<p class="calibre6">महाभारतस्यापरं व्याख्यानं नीलकण्ठदीक्षितकृतं वर्तते । एते तु प्रथितयशसामप्पय्यदीक्षितानां<a id="calibre_link-335" class="calibre5"></a> पौत्राः । अप्पय्यदीक्षितास्तु वादिराजसमकालीना विजयीन्द्रतीर्थनिकटे बहुतिथमवसन् । व्याख्यानमिदं परमलघु वर्तते । शैली च भिन्ना । एवमन्यन्यान्यपि महाभारतस्य व्याख्यानानि उपलभ्यन्ते । तथापि उपलभ्यमानासु व्याख्यानेषु लक्षालङ्कार एव प्राचीनतम इति तदनुसारी मूलपाठ एव महत्तां भजते ।</p>
		<p class="calibre6">रूप्यपीठपुरगतेषु मठेषु तालपत्रात्मकाः तौळवलिपिनिबद्धा महाभारतग्रन्थाः प्रतिमठं वर्तन्ते । अस्माभिस्तु मूलपाठशोधने, पलिमारुमठात्,<a id="calibre_link-336" class="calibre5"></a> पेजावरमठात्, सोदेमठात्, कृष्णापुरुमठात्, काणियूरुमठात्, पुत्तिगेमठात् तथा सुब्रह्मण्यमठाच्च ग्रन्थाः सङ्गृहीताः । एतेषां मठानामधिपतयः श्रीमच्चरणा अस्मासु महत्या कृपया महता चौदार्येण परमादरेण च ग्रन्थानिमान् ददुरिति तेभ्योऽधमर्णा वयं तेषां पादनलिनेषु सप्रश्रयप्रणतिततीः समर्पयामः ।</p>
		<p class="calibre6"><strong class="calibre4">&ndash; शेषगिरि आचार्यः</strong><br class="calibre1" />सम्पादकमण्डली</p>
	</section>
<div class="calibre"><a id="calibre_link-337" class="calibre5"></a></div></div>


<div class="maintext" id="calibre_link-1"><div class="calibre"><a id="calibre_link-338" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-339" role="doc-chapter">
		<h1 class="level1-title2" {http://www.idpf.org/2007/ops}type="title">निदेशकवचनम्</h1>
		<p class="text-right">श्रीमन्नारायणावतारभूतेन बादरायणेन प्रणीतं महाभारतं पौरुषेयवेद इत्येव प्रसिद्धम् । ‘वेदादपि परं चक्रे पञ्चमं वेदमुत्तमम्’ इति भारतस्य प्रशंसा वर्तते । ‘को ह्यन्यः पुण्डरीकाक्षात् महाभारतकृद्भवेत्’ ‘देवतानां यथा व्यासः’ इत्यादि नैकानि प्रमाणानि व्यासस्य सर्वोत्तमत्वं समर्थयन्ति ।</p>
		<p class="verse"> भारतस्य सुधाम्बोधेः भारतीशादयः सुराः ।<br class="calibre1" /> यथावन्मथने शक्ताः कृतशिक्षा हरेर्मुखात् ॥</p>
		<p class="calibre6">इति लक्षाभरण(लक्षालङ्कार)व्या<a id="calibre_link-340" class="calibre5"></a>ख्यानावसरे श्रीवादिराजगुरुचरणैः भारतस्य महत्त्वमेवं प्रत्यपादि ।  श्रीमदानन्दतीर्थ&shy;भगवत्पादाचार्य&shy;विरचित&shy;महाभारत&shy;तात्पर्यनिर्णयमन्तरा महाभारतस्य अर्थचिन्तनं दुःशकमेव । अथापि श्रीमदानन्दतीर्थ&shy;भगवत्पादानां शिष्यप्रवरेण श्रीवादिराजगुरुसार्वभौमेन, भगवत्पादकृत&shy;तात्पर्यनिर्णयग्रन्थोक्त&shy;मार्गदर्शनेन च तत्र तत्र स्थिततौळवलिपि&shy;बद्धग्रन्थान् सङ्गृह्य, विद्वद्भिः ग्रन्थाः लिपिबद्धाः ।</p>
		<p class="calibre6">द्विशताधिकवर्षेभ्यः<a id="calibre_link-341" class="calibre5"></a> प्राक्तनानां तालपत्रानां साहाय्येन कृतिरियं सम्पादिता । अष्टमठेषु सुरक्षितं प्रथनपाठं मुद्रयित्वा प्रकाशनाय सम्प्रति पर्यायपीठमधिरूढाः श्रीपालिमारु मठाधीशाः श्रीश्रीविद्याधीशतीर्थश्रीपादाः मनश्चक्रुः । चीर्णतपसाम्, अस्मद्गुरुवराणां श्रीश्रीपादानामनुग्रहेण अयं ग्रन्थपाठः अष्टादशसम्पुटात्मना अचिरादेवाध्येतॄणां हस्तमेतीति महानस्माकं प्रमोदः । आधुनिकतन्त्रज्ञानमवलम्ब्य चलवाणी-यन्त्र एव महाभारतअध्ययनसौलभ्यं<a id="calibre_link-342" class="calibre5"></a> सर्वेषामपि प्राप्तमिति महान् प्रमोदः ।  </p>
		<p class="calibre6">एवम् एतन्मुद्रणाद्युपयुक्तनिखिलार्थसार्थदानेन उपकृतवद्भ्यः परमपूज्येभ्यः अस्मद्गुरुचरणेभ्यः श्री अदमारुमठाधीशेभ्यः श्रीविश्वप्रियतीर्थश्रीपादेभ्यः मनःपूर्वकम् अनन्तनमोवाकान् समर्पयामः ।</p>
		<p class="calibre6">प्रकाशनावसरे मूलकोषादिपरिशोधनेन पाठान्तरविवेचनेन तथा उपयुक्तस्थलेषु समुचितटिप्पण्यादिसंयोजनेन च प्रकाशनं सवैदुष्यं सम्पाद्य, श्रीमदाचार्यपादसेवायां महान्तं भागं निरूढवतां<a id="calibre_link-343" class="calibre5"></a> श्री शेषगिरि आचार्याणां, श्रीहयवदनपुराणिकानां तथा समेषां विदुषां श्रीमदाचार्यपादानामनुग्रहः सदा भवत्विति सहार्दमाशास्महे ।</p>
		<p class="calibre6">अथ च कोषान्तरसन्तुलनादिकर्मणि सहकृतवतां विदुषां कार्तज्ञ्यं समर्पयामः । एतत्कार्ये उपकृतवद्भ्यः अन्येभ्यः महाजनेभ्यश्च श्रद्धया नमोवाकं प्रशास्महे ।</p>
		<p class="calibre6">अस्मिन् बृहत्कार्ये आर्थिकानुदानं दत्वा उपकारं कृतवते कर्नाटकसर्वकाराय तथा अधिकारिभ्यः कार्तज्ञ्यं समर्पयामः । </p>
		<p class="calibre6">श्रीमन्महाभारतमुद्रणाद<a id="calibre_link-344" class="calibre5"></a>िकार्ये संयोजकत्वेन स्थित्वा सर्वान् विदुषः संयोज्य महत्तरं कार्यं कृतवद्भ्यः डा॥ बे.ना. विजयीन्द्राचार्येभ्यः सादरं नमांसि अर्पयामः ।</p>
		<p class="calibre6">टङ्कनकर्मणि श्रद्धया कृतश्रमं सुब्बण्ण केम्पदाळिहळ्ळि महोदयं सानन्दमभिनन्दामहे ।</p>
		<p class="calibre6"> प्लेस्टोर् <span>(Google playstore)</span> मध्ये समग्रं महाभारतं आधुनिकतन्त्रज्ञानेन <span>(in the form of searchable e-book)</span> अप्लोड् कृतवन्तः एते  विदुषः योगानन्दमहोदयाः तथा अर्जुनकश्यपमहोदयाः<a id="calibre_link-345" class="calibre5"></a> तेभ्यः कार्तज्ञ्यं समर्पयामः ।</p>
		<p class="calibre6">नैके जनाः अस्मिन् भारतमुद्रणकर्मणि साहाय्यं कृतवन्तः तान् सर्वानपि भगवान् शुभेन संयोजयतु इति सम्प्रार्थ्य, एतावन्महत्कार्यम् अस्माकं तत्वसंशोधनसंसदा प्रचलतीति महत्प्रमोदस्थानमावहति । एतदवसरे संसदः कार्यकारिभ्यश्च कार्तज्ञ्यं समर्प्य विरमामि ।</p>
		<p class="calibre6">समेषां महाजनानां, साधकानां च संसदः उपायनमेतत् ।</p>
		<p class="calibre6">॥ इति शम् ॥</p>
		<p class="calibre6"> निदेशकः<br class="calibre1" /><strong class="calibre4">  डा॥ वंशीकृष्णाचार्यः पुरोहितः</strong><br class="calibre1" /> तत्वसंशोधनसंसत्,<br class="calibre1" /><a id="calibre_link-346" class="calibre5"></a> पलिमारुमठः, रथवीथि, रजतपीठपुरम् </p>
	</section>
<div class="calibre"><a id="calibre_link-347" class="calibre5"></a></div></div>


<div class="maintext" id="calibre_link-2"><div class="calibre"><a id="calibre_link-348" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-349" role="doc-chapter">
		<h1 class="level1-title2" {http://www.idpf.org/2007/ops}type="title">सौप्तिकपर्वाधिकृत्य किञ्चित्</h1>
		<p class="text-right">यद्यपि श्रीमन्महाभारतं वीररसप्रधानं तथापि भक्तिरसबोधन एव मुख्या दृष्टिस्तस्य । रसिकानां सम्पूर्णतृप्तिदायकं महाकाव्यम् । प्रधानाधिकारिणं ब्रह्माणमारभ्यान्त्याधिकारिपर्यन्तं सर्वेषामधिकारिणां यथा योग्यमानन्द- दायकमद्भुतं काव्यम् । अत एवोक्तम् ‘यदिहास्ति तदन्यत्र यन्नेहास्ति न कुत्रचिद्’ इति । प्रायः समेषां भारतीयभाषाकाव्यानामिदमेव प्रतिभामूलमिति नातिशयोक्तिः ।<a id="calibre_link-350" class="calibre5"></a> ‘व्यासोच्छिष्टं जगत्सर्वम्’ इति कवीनामेका ध्वनिः । अस्माकं कर्णाटककविवर्यः कुमारव्यास उज्जगाद -</p>
		<p class="myquote">‘अरसुगळिगे इदु वीर द्विजरिगे परमवेदसार<br class="calibre1" /> योगीश्वरर तत्त्वविचार मन्त्रि जनके बुद्धिगुण<br class="calibre1" /> विरहिगळ शृङ्गार विद्यापरिणतर अलङ्कार काव्यके<br class="calibre1" /> गुरु ...........’ इति ।</p>
		<p class="calibre6">प्रकृतसम्पुटं पर्वद्वयात्मकं सौप्तिकं स्त्रीपर्वेति, सौप्तिके विजृम्भितः बीभत्सरसः । यद्यपि बीभत्सरसस्याविष्करो भीष्मादि पर्वस्वप्यस्ति, तथापि<a id="calibre_link-351" class="calibre5"></a> सौप्तिके अनन्यादृशरीत्याविष्कृतोऽस्ति ।</p>
		<p class="calibre6">अश्वत्थाम्नः स्फूर्तिस्थानम् -</p>
		<p class="calibre6">युध्यवशिष्टाः कौरवाः त्रयः अश्वत्थामा, कृपः, कृतवर्मश्चेति । अमर्षिणस्ते पाण्डवाद् भीता रणरङ्गाद्गताः, कानने कस्मिंश्चित् वटसमीपे गहने गुल्मे निलिल्युः । श्रान्तेषु तेषु कृपकृतवर्माणौ निद्रा आलिलिङ्ग । अत्यमर्षिणो द्रौणेः समीपं नाजगाम निद्रा । जाग्रतो द्रौणिरपश्यत तत्र रात्रिंचरं घूकमेकम् । स एको घूकः वटे कृतनीडान् सहस्राधिकान्<a id="calibre_link-352" class="calibre5"></a> काकान् जघान । तां घटनां पश्यति द्रौणौ आविरासीत् क्रूरतमा चिन्ता ।</p>
		<p class="calibre6">क्रूरातिक्रूरः सङ्कल्पः - ‘रणे आयोधनात् परिश्रान्ता पाण्डवसेना गाढां निद्रामाश्रिता । अस्मिन्नेवावसरे शत्रुशिबिरं प्रविश्य तान् सर्वान् हन्तुमयं घूकः सूचयति’ इति निश्चित्य शिबिरं विवेश । सूप्तान् धृष्टद्युम्नादीन् पाञ्चालान्, प्रतिविन्ध्यादीन् द्रौपदेयान्, अवशिष्टामक्षोहिणीसेनां च जघान । शिबिरं सन्दीपयमास, तेन गजतुरगपरिचारकवैद्यरथायुधादयः<a id="calibre_link-353" class="calibre5"></a> सर्वे संदीप्ताः । द्रौणिना यत्कृतमतिक्रूरं कर्म न तादृक् कर्म इतः परं प्रपञ्चे न श्रुतं न दृष्टं च ।</p>
		<p class="text-center1">कलेः प्रभावः -</p>
		<p class="calibre6">तस्यां रात्र्यामश्वत्थामा शत्रुशिबिरगमनात् प्राक्, खड्गसहितौ कृप- कृतवर्माणौ अवोचत् ‘इदानीमाव शत्रून् हनिष्यामि’ इति । तदावोचत् कृपः ‘निःशस्त्रेषु, सुप्तेषु, रथहीनेषु परिचारकेषु न योजयेत् शस्त्रान् । यदि शत्रुषु प्रतिकर्तुमिच्छसि चेत् प्रथमतो गत्वा साध्वीं गान्धारीं, प्राज्ञं<a id="calibre_link-354" class="calibre5"></a> विदुरं च विचारयामः । अथवा प्रातः काले त्रयो वयं योधयामः, महारथिकानमस्मान् प्रतियोद्धुं न देवा अपि समर्थाः, किमु वक्तव्यमवशिष्टपाण्डवसेनाऽसमर्थेति ?  इदानीं विश्रमस्व, त्वमपि भूरिपरिश्रान्तोऽसि’ इति ।</p>
		<p class="calibre6">प्रत्युवाच द्रोणिः ‘किं पाण्डवाः धर्मेणायुध्यन्त ? प्रायोपविष्टं पितर- महनत् पापी पाञ्चालः । पङ्के मग्नस्य रथं चक्रस्योद्धरणवेलायां कृष्णेन प्रेरितः पार्थः कर्णं जघान । हे मातुल  सर्वे मनुजाः साधुमेव<a id="calibre_link-355" class="calibre5"></a> मन्यन्ते स्वेन चिन्तितम् ये तदनुमोदकास्ते सर्वे तस्य आप्ताः, अन्ये शत्रव इति च मन्यन्ते । तथाहमपि मन्ये, यन्मयाचिन्तितमं तत्साध्विति । तथैव करिष्यामि च’ इत्युक्त्वाऽऽरुरोह रथम् ।</p>
		<p class="calibre6">दुर्योधनस्तु बाल्यादारभ्य विषाग्निदानेन राज्यापहारादिना च दुद्रोह पाण्डवान् । चक्रव्यूहे समेत्य षण्महारथिन एकाकिनं पार्थसुतमभिमन्युं जघ्नुः । पाण्डवानां मातुलं मद्रराजं वञ्चयित्वा स्वसेनां प्रवेशयामास सुयोधनः । एवमादीन्<a id="calibre_link-356" class="calibre5"></a> नैकान् द्रोहान् दुर्योधनकृतान्न परिगणयामास द्रोणिः । प्रायः कलिनाविष्टो न कोऽपि भवति विवेकी । दृष्टान्तमात्रोऽयं द्रोणिः ।</p>
		<p class="calibre6"><strong class="calibre4">विधिनिर्णयः-</strong> धृतराष्टोऽपृच्छत् सूतं सञ्जयम् । एतन्महत्कर्म द्रोणिना प्रागेव कुतो न कृतम्’ इति ।</p>
		<p class="calibre6">सञ्जय उवाच-</p>
		<p class="calibre6">‘को हि तेषां समक्षं तान् हन्यादपि मरुत्पतिः ?’ सात्यकिपाण्डव- कृष्णानामनुपस्थितिवेलायामिदं कर्म तेन कृतम्’ इति यावत् ।</p>
		<p class="calibre6">यद्यपि पिनाकी कृष्णेन नियुक्तोऽस्याः<a id="calibre_link-357" class="calibre5"></a> सेनायाः रक्षणे, सः पिनाकी स्वाशं द्रौणिं प्रथमतो अन्वरुध्यत । उक्तं च महाभारततातपर्यर्णिये-</p>
		<p class="verse">उग्ररूपधदं रुद्रं स्वकीयां तनुमेवसः ।<br class="calibre1" /> परीतं वासुदेवेन बहुकोटिस्वरूपिणा ।<br class="calibre1" /> दृष्ट्वैव वासुदेवं तम् अत्रसद् गौतमीसुतः ॥ (२८.१२६.१२७)</p>
		<p class="calibre6">ततः सः पिनाकी ज्ञात्वा भगवदिच्छां, मानसी यज्ञेन स्वपूजितायाऽ- श्वत्थाम्ने मार्गमदात् तदप्युक्तं &ndash;</p>
		<p class="verse">अरक्षं पार्थशिबिरम् इयन्तं कालमेव तु ।<br class="calibre1" /> तदिच्छयैव निर्दिष्टो दात्से<a id="calibre_link-358" class="calibre5"></a> मार्गं तवाद्य च ॥ (२८.१३२)</p>
		<p class="calibre6">अनेन ज्ञायते, नैकोऽश्वत्थामा तान् धृष्टद्युम्नान् सर्वान् हन्तुं समर्थ इति । भगवदिच्छया पिनाकधरस्तस्मिन्, तस्य खग्डे च सन्निहितो भूत्वा तान् सर्वान् जघान ।</p>
		<p class="calibre6">धृष्टद्युम्नादयोऽपि अवश्यं भाविनं मृत्युमङ्गीचक्रुः । तदपि निर्णये-</p>
		<p class="verse">अवश्यं भाविनं मृत्युं धृष्टद्युम्नो विचिन्त्य तम् ।<br class="calibre1" /> तूष्णीं बभूव स्वप्नोऽपि नित्यं पश्यति तां मृतिम् ॥ (२८.१३८)</p>
		<p class="calibre6"><strong class="calibre4">ऐषीकास्त्रप्रयोगः -</strong><a id="calibre_link-359" class="calibre5"></a> रात्र्यां सुप्तान् द्रौपदेयान् धृष्टद्युम्नादींश्च संहृतमश्व- त्थामानं निग्रहीतुं भीमसेनो जगाम । तदा धर्मार्जुनसहितः कृष्णोऽनुसार भीमसेनम् । मार्गमध्ये कृष्णोवाच धर्मनन्दनं द्रोणेः स्वभावमधिकृत्य । इतः प्राक् एषो द्रौणिः द्वारकामागमत् । मया पूजितः सः, मदीयं सुदर्शनम- याचत । परन्तु सुदर्शनमुद्धर्तुं स विफलो बभूव । तदा तन्मनसीदृशी महदाकाङ्क्षाऽसीत् ‘तेन सुदर्शनेन सर्वान् दुर्योदनशत्रून् हत्वा, तस्यासपत्नं<a id="calibre_link-360" class="calibre5"></a>  साम्राज्यं करवाणि’ इति । स एव स्वमनोङ्गितं मह्यं निवेदयामास । यद्यपि प्रद्युम्नबलभद्रादिभिरस्मद् परमाप्तैः कदाचिदप्ययाचितं सुदर्शनं तेन याचितम्, सर्वथाऽदेयमेव परमास्त्रम् । तथापि तस्यान्तरङ्गं विज्ञातु- कामेन मया तथा कृतम् । कर्णः परमाप्तो दुर्योधनस्य । स त्वङ्गराज्यलाभेन तेनोपकृतः । प्रत्युपकरार्थमयुध्यत, मृतश्च । एषोऽश्वत्थामा त्वर्धपाञ्चालाधिपः, तदाधि- पत्यं भीमार्जुनपौरुषाल्लब्धम्, तथापि<a id="calibre_link-361" class="calibre5"></a> कृतघ्नोऽयं न स्मरति परन्त्वप- कर्तुमिच्छति युष्मान् । तस्य पिताऽजितेन्द्रियाय तस्मै नोपदिदेश परमं ब्रह्मशिरोस्त्रम्, परन्त्वर्जुनायोपदिदेश । मत्सरी सः स्वपित्राग्रहेण, परमास्त्र- मवाप । स द्रोणोऽब्रवीत् महदापद्गतोऽप्यिममस्त्रं न प्रयुञ्जीत’ इति । परन्तु सुलभकोपी स इदानीं तदस्त्रं प्रयोक्षते । अतस्तदा वयमत्रावश्यं वर्तामहै ।</p>
		<p class="calibre6">कृष्णेन यदूहितं तत्सम्पन्नमेव । अश्वत्थामा तु पाण्डवविनाशं सङ्कल्प्य<a id="calibre_link-362" class="calibre5"></a> तदस्त्रं युयोज । ततः कृष्णेनाज्ञप्तो अर्जुनश्च तदेवास्त्रं द्रौण्यस्त्रप्रतिरोद्धुं युयोज । तदाविर्बभूव भगवान् व्यासः । अस्त्रद्वयमध्ये स्थित्वा आज्ञापया- मासोभौ उपसंहारार्थं ‘सद्य एवोपसंहरतम्’ इति । व्यासस्याज्ञामनुसृत्यार्जुनः स्वास्त्रमुपसञ्जहार । अजितेन्द्रियोऽत्थामा त्वुपसंहर्तुमसमर्थो बभूव ।</p>
		<p class="calibre6">प्रसङ्गेऽस्मिन् सन्देहद्वयं तथाहि-</p>
		<p class="calibre6">अश्वत्थामा भीमेन निगृहीत उतार्जुनेन ?</p>
		<p class="calibre6">श्रीमद्भागवते -</p><div class="calibre"><a id="calibre_link-363" class="calibre5"></a></div>
		<p class="verse">अथोपेत्य स्वशिबिरं गोविन्दप्रियसारथिः ।<br class="calibre1" /> न्यवेदयत्तं प्रियायै शेचयन्त्यात्मजान् हतान् ॥ (१.७.४१) इति ।</p>
		<p class="calibre6">अत्र तु -</p>
		<p class="verse">न चामर्षत कौन्तेयो भीमसेनो महाबलः ।<br class="calibre1" /> स काञ्चनविचित्राङ्गमारुरोह महारथम् ॥ (ऐ.प. ११.२८) इति ।</p>
		<p class="calibre6">ग्रन्थद्वयोः नैकवाक्यता, अतः अत्र श्रीमदाचार्यस्तु स्वस्मिन् भागवत- तात्पर्यनिर्णये(१.७.१५) श्लोकव्याख्यानावसरे पाद्मवचनेनेदं सन्देहं परि- जहार ।</p>
		<p class="calibre6">‘पार्थनुयातमात्मानं द्रौणिः स्वप्ने<a id="calibre_link-364" class="calibre5"></a> ददर्श ह’ इति । तथाच भागवते द्रौणिना दृष्टः स्वाप्नविचार उक्तः । भारते तु निजवृत्तान्त इति ज्ञातव्यम् ।</p>
		<p class="calibre6">द्वितीयः सन्देहस्तु ब्रह्मशिरोस्त्रात् भीमस्यास्ति बाधो न वेति ।</p>
		<p class="calibre6">प्रकृते कृष्णो धर्मनन्दनमुवाच -</p>
		<p class="calibre6">‘वेद चास्त्रं ब्रह्मशिरः तस्माद्रक्ष्यो वृकोदरः’ (ऐ.पर्व. १२.४१) इति । अस्त्रप्रयोगानन्तरमाविर्भूतो वेदव्यास उवाच -</p>
		<p class="verse">अस्त्रं ब्रह्मशिरः परमास्त्रेणबाध्यते ।<br class="calibre1" /> समाद्वादशपर्जन्यः तद्राष्ट्रे<a id="calibre_link-365" class="calibre5"></a> नाभिवर्षति ॥ (ऐ.पर्व.१५.२३) इति ।</p>
		<p class="calibre6">व्यासवाक्ये भीमसेनविषयक चिन्तानास्ति । अपि चेतः प्राक् अनेनैवाश्वत्थाम्ना प्रयोक्तं नारायणास्त्रम् । तदा न बाधितो भीमसेनः ‘अग्नौ अग्निरिव’ इति सञ्चयेनोक्तम् । अतः श्रीमदाचार्यः स्वनिर्णये -</p>
		<p class="verse">अवध्यो भीमसेनस्तद् अस्त्रं चामोघमेव तत् ।</p>
		<p class="calibre6"> (म.भा.ता.नि. २८.१५६)</p>
		<p class="calibre6">इति ।</p>
		<p class="calibre6">तदुभयमपि भगतैव निर्णीतम् । अत्र कारणन्तु-</p>
		<p class="verse">‘गायत्री तत्र मन्त्रो यद् ब्रह्मा तद्ध्यानदेवता’(ता.नि.<a id="calibre_link-366" class="calibre5"></a> २८.१५७) इति ।</p>
		<p class="calibre6">श्रीवादिराजस्वामिनामुपदेशः - यत्र भ्रेमिम तत्र सः प्रदर्शयति मार्गम् । पर्वण्यस्मिन् चतुर्थाध्याये द्वाविंशतितमः श्लोकः -</p>
		<p class="calibre6">‘अपाण्डवायेति रुषा वाचमुत्सृज्य दारुणम्’ इति । अश्वत्थाम्ना प्रयुक्तब्रह्मशिरोस्त्रमिति उक्तमेव । तेन किं सर्वेषां पाण्डवानां विनाशं सङ्कल्प्य प्रयुक्तं, केवलं भीमविनाशय, वा ‘अपाण्डवाय’ इत्येकवचनेन केवलं भीमनाशः तेन सङ्कल्पितमिति ज्ञायते । पुरस्ताद् अश्वत्थाम्नः<a id="calibre_link-367" class="calibre5"></a> वचन- मपि - ‘अपाण्डवायेति मुने’ इति । परन्तु अस्त्रोपशमनवेलायामश्वत्थाम- वचनम् - ‘तदिदं पाण्डुपुत्राणाम् अन्तायैव सुसंहितम्’ इति । अत्र बहु- वचनसद्भावात् समस्तपाण्डुपुत्राणां विनाशमेव तेनेप्सितमित्यवभाति । एतत् पूर्वविरोधपरिहारः लक्षालङ्कारे -</p>
		<p class="calibre6">‘अपाण्डवाय’ इति भावप्रधाननिर्देशः । तेन समस्तपाण्डवानां विनाश- मेवेप्सितमश्वत्थाम्नेति भारतवाक्यभावं प्रकटयामास वादिराजमुनिः ।  श्रीमन्महाभारतनिर्णये&ndash;<a id="calibre_link-368" class="calibre5"></a> ‘अपाण्डवत्वविधित्सया’ (१२८.१६१) इति प्रयुज्य,  ‘पाण्डवाय’ इत्येतत् ‘भावप्रधाननिर्देश इति श्रीमदाचार्येण सूचितं तदेव अनुससार सोन्दाराजः ।</p>
		<p class="calibre6">अस्त्रोपसंहारमजानन् अस्त्रं प्रयुयुजे अश्वत्थामा । अतस्तस्य शिक्षार्थमब्रुवन् भगवान् व्यासः ‘सहजं शिरोरत्नं भीमाय दीयताम्’ इति तन्मणेर्महिमां स्वयमश्वत्थामाऽब्रवीत् ।</p>
		<p class="calibre6">‘न च रक्षोगणभयं न तस्करभयं तथा’ इति । निद्रालस्यक्षुट्- पिपासासर्परोगादिभयमपि नास्ति यत्र<a id="calibre_link-369" class="calibre5"></a> मणिस्तत्र । एतादृशमणिप्रदानावसरे द्रौणिरब्रवीत् ‘अयं मणिरयंचाहम्’ इति । अनन्वितमिदं वाक्यमिति भाति । लक्षालङ्कारे “अत्र ‘च’ शब्द ‘एव’ अर्थकः” इति । तथा च ‘मणिनाऽ- भिन्नोऽहम्’ इति द्रोणेरभिप्रायः । ‘प्राणसमो मणिरित्युवाच द्रौणिः’ इति व्याख्यातम् ।</p>
		<p class="calibre6"><strong class="calibre4">विद्वान् वंशपल्लिकृष्णाचार्यः</strong><br class="calibre1" />पूर्णप्रज्ञसंशोधनमन्दिरम्, कल्याणनगरम्</p>
	</section>
<div class="calibre"><a id="calibre_link-370" class="calibre5"></a></div></div>


<div class="maintext" id="calibre_link-3"><div class="calibre"><a id="calibre_link-371" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-372" role="doc-chapter">
		<h1 class="level1-title2" {http://www.idpf.org/2007/ops}type="title">सौप्तिकपर्व<br class="calibre1" />१. सौप्तिकपर्व</h1>
		<section class="level" id="calibre_link-373">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)</h2>
			<p class="verse1">उच्छिद्य सन्ततिं पाण्डोः कृत्वा स्वक्षेत्रसन्ततिम् ।<br class="calibre1" />तया भूरक्षणहृदा सोऽभिषिक्तस्तथेत्यगात् ॥१२१॥</p>
			<p class="verse">स कृष्णभीमपार्थानां भयादेव पुनर्वनम् ।<br class="calibre1" />कृपसात्वतसंयुक्तो विवेश गहनं रथी ॥१२२॥</p>
			<p class="verse">तस्य चिन्तयतो द्रोणवधं दुर्योधनस्य च ।<br class="calibre1" />नाऽगान्निद्रा निशीथे च ध्वाक्षान् न्यग्रोधवासिनः ॥१२३॥</p>
			<p class="verse">हतान् सुबहुसाहस्रानेकेनातिबलेन<a id="calibre_link-374" class="calibre5"></a> तु ।<br class="calibre1" />कौशिकेन निरीक्ष्यैव प्राह तौ कृपसात्वतौ ॥१२४॥</p>
			<p class="verse">निदर्शनेन ह्येनेन प्रेरितः परमात्मना ।<br class="calibre1" />यामि पाण्डुसुतान् हन्तुमित्युक्त्वाऽऽरुरुहे रथम् ॥१२५॥</p>
		</section>
		<section class="level1" id="calibre_link-375">
			<h2 class="level2-title" {http://www.idpf.org/2007/ops}type="title">१. प्रथमोध्यायः</h2>
			<p class="text-center2">सञ्जयधृतराष्ट्रयोः सल्लापः । द्रौणिकृपकृतवर्मभिर्वनमध्यमेत्य न्यग्रोधस्याधस्तादु- पवेशनम् । तत्र रात्रौ घूककृतबहुकालवधदर्शिना द्रौणिना तद्वत् स्वेनापि पाण्डववधनिर्धारणम् । ततः कृपकृतवर्माणौ समुद्बोध्य स्वकर्तव्य- <br class="calibre1" />कथनप्रार्थना<a id="calibre_link-376" class="calibre5"></a> ।</p>
			<p class="text-center1">सञ्जयः</p>
			<p class="verse">ततस्ते सहिताः सर्वे प्रयाता दक्षिणामुखाः ।<br class="calibre1" />उपास्तमयवेलायां शिबिराभ्याशमागताः	॥१॥</p>
			<p class="verse">विमुच्य वाहांस्त्वरिता भीताः समनुबोधनात्<sup class="calibre7"><a {http://www.idpf.org/2007/ops}type="noteref" href="#calibre_link-4" class="calibre8">*</a></sup> ।<br class="calibre1" />गहनं देशमागम्य प्रच्छन्ना न्यविशन्त ते	॥२॥</p>
			<p class="verse">सेनानिवेशमभितो नातिदूरमवस्थिताः ।<br class="calibre1" />निकृत्ता निशितैः शस्त्रैः समन्तात् क्षतविक्षताः	॥३॥</p>
			<p class="verse">दीर्घमुष्णं च निःश्वस्य पाण्डवानन्वचिन्तयन्	॥४॥</p>
			<p class="verse">श्रुत्वा च निनदं घोरं पाण्डवानां जयैषिणाम् ।<br class="calibre1" />अनुसारभयाद् भीताः<a id="calibre_link-377" class="calibre5"></a> प्राङ्मुखाः प्राद्रवन् भयात्	॥५॥</p>
			<p class="verse">ते मुहूर्तं ततो गत्वा श्रान्तगात्राः पिपासिताः ।<br class="calibre1" />नादृश्यन्त महेष्वासाः क्रोधामर्षवशंगताः	॥६॥</p>
			<p class="verse">राज्ञो वधेन सन्तप्ता मुहूर्तं समवस्थिताः	॥७॥</p>
			<p class="text-center1">धृतराष्ट्रः</p>
			<p class="verse">अश्रद्धेयमिदं कर्म कृतं भीमेन सञ्जय ।<br class="calibre1" />यत्र नागायुतप्राणः पुत्रो मम निपातितः	॥८॥</p>
			<p class="verse">अवध्यः सर्वभूतानां वज्रसंहननो युवा ।<br class="calibre1" />पाण्डवैः समरे पुत्रो निहतो मम सञ्जय	॥९॥</p>
			<p class="verse">न दिष्टमप्यतिक्रान्तुं शक्यं गावल्गणे<a id="calibre_link-378" class="calibre5"></a> नरैः ।<br class="calibre1" />यत् समेत्य रणे पार्थैः पुत्रो मम निपातितः	॥१०॥</p>
			<p class="verse">अद्रिसारमयं नूनं हृदयं मम सञ्जय ।<br class="calibre1" />हतं पुत्रशतं श्रुत्वा यन्न दीर्णं सहस्रधा	॥११॥</p>
			<p class="verse">कथं नु वृद्धमिथुनं हतपुत्रं भविष्यति ।<br class="calibre1" />न ह्यहं पाण्डवेयस्य विषये वस्तुमुत्सहे	॥१२॥</p>
			<p class="verse">कथं राज्ञः पिता भूत्वा स्वयं राजा च सञ्जय ।<br class="calibre1" />प्रेष्यभूतः प्रवर्तेयं पाण्डवेयस्य शासनात्	॥१३॥</p>
			<p class="verse">प्रभुज्य पृथिवीं सर्वां स्थित्वा मूर्धनि सञ्जय ।<br class="calibre1" />कथमद्य भविष्यामि प्रेष्यभूतां<a id="calibre_link-379" class="calibre5"></a> दुरन्तकृत्	॥१४॥</p>
			<p class="calibre6">(ल) <span class="calibre4">प्रेष्यभूतां दुरन्तकृत्</span> <span>इत्यत्र प्रेष्यभूतां दशां गत इति योग्यपदा- ध्याहारेण योजना ।</span> <span class="calibre4">दुरन्तकृत्</span> <span>दुरन्तानि पापानि करोतीति स तथोक्तः ।</span></p>
			<p class="verse">कथं भीमस्य वाक्यानि श्रोतुं शक्ष्यामि सञ्जय ।<br class="calibre1" />येन पुत्रशतं मह्यमेकेन निहतं युधि	॥१५॥</p>
			<p class="verse">कृतं सत्यं वचस्तस्य विदुरस्य महात्मनः ।<br class="calibre1" />अकुर्वता वचस्तस्य मम पुत्रेण सञ्जय	॥१६॥</p>
			<p class="verse">अधर्मेण हते तात पुत्रे दुर्योधने मम ।<br class="calibre1" />कृतवर्मा कृपो द्रौणिः किमकुर्वत<a id="calibre_link-380" class="calibre5"></a> सञ्जय	॥१७॥</p>
			<p class="text-center1">सञ्जयः</p>
			<p class="verse">गत्वा तु तावका राजन् नातिदूरं मनस्विनः ।<br class="calibre1" />अपश्यन्त वनं घोरं नानाद्रुमलतायुतम्	॥१८॥</p>
			<p class="verse">ते मुहूर्तं तु विश्रम्य लब्धतोयैर्हयोत्तमैः ।<br class="calibre1" />सूर्यास्तमयवेलायां कौरवेयस्य शासनात्	॥१९॥</p>
			<p class="verse">नानामृगगणाकीर्णं नानापक्षिसमाकुलम् ।<br class="calibre1" />नानाद्रुमलताच्छन्नं नानाव्यालनिषेवितम्	॥२०॥</p>
			<p class="verse">नानातोयसमाकीर्णैस्तटाकैरुपशोभितम् ।<br class="calibre1" />पद्मिनीशतसञ्छन्नं नीलोत्पलसमाकुलम्	॥२१॥</p>
			<p class="verse">प्रविश्य तद्वनं घोरं वीक्षमाणाः<a id="calibre_link-381" class="calibre5"></a> समन्ततः ।<br class="calibre1" />शसाखासहस्रसञ्छन्नं न्यग्रोधं ददृशुस्ततः	॥२२॥</p>
			<p class="verse">उपेत्य च महाराज न्यग्रोधं ते महारथाः ।<br class="calibre1" />ददृशुर्द्विपदां श्रेष्ठाः श्रेष्ठं तं वै वनस्पतिम्	॥२३॥</p>
			<p class="verse">तेऽवतीर्य रथोपस्थाद् विप्रमुच्य तु वाजिनः ।<br class="calibre1" />उपस्पृश्य यथान्यायं सन्ध्यामन्वासत प्रभो	॥२४॥</p>
			<p class="verse">ततोऽस्तं<sup class="calibre7"><a {http://www.idpf.org/2007/ops}type="noteref" href="#calibre_link-5" class="calibre8">*</a></sup> पर्वतश्रेष्ठमनुप्राप्ते दिवाकरे ।<br class="calibre1" />सर्वस्य जगतो धात्री शर्वरी प्रत्यपद्यत	॥२५॥</p>
			<p class="verse">ग्रहनक्षत्रताराभिः प्रकीर्णाभिरलङ्कृतम् ।<br class="calibre1" />नभोंशुकमिवाभाति<a id="calibre_link-382" class="calibre5"></a> प्रेक्षणीयं समन्ततः	॥२६॥</p>
			<p class="verse">इच्छया ते प्रवल्गन्ति<sup class="calibre7"><a {http://www.idpf.org/2007/ops}type="noteref" href="#calibre_link-6" class="calibre8">*</a></sup> सत्वा ये रात्रिचारिणः ।<br class="calibre1" />दिवाचराश्च ये सत्त्वास्ते निद्रावशमागताः	॥२७॥</p>
			<p class="verse">रात्रिञ्चराणां सत्त्वानां निनादोऽभूत् सुदारुणः ।<br class="calibre1" />क्रव्यादाश्च प्रमुदिता प्राप्ता घोरा च शर्वरी	॥२८॥</p>
			<p class="verse">तस्मिन् रात्रिमुखे घोरे दुःखशोकसमन्विताः ।<br class="calibre1" />कृतवर्मा कृपो द्रौणिरुपोपविविशुः समम्	॥२९॥</p>
			<p class="verse">उपोपविष्टाः<sup class="calibre7"><a {http://www.idpf.org/2007/ops}type="noteref" href="#calibre_link-7" class="calibre8">*</a></sup> शोचन्तो न्यग्रोधस्य समीपतः ।<br class="calibre1" />तमेवार्थमतिक्रान्तं कुरुपाण्डवयोः<a id="calibre_link-383" class="calibre5"></a> क्षयम्	॥३०॥</p>
			<p class="verse">निद्रया च परीताङ्गा निषेदुर्धरणीतळे	॥३१॥</p>
			<p class="verse">श्रमेण सुदृढं युक्ता विक्षता विविधैः शरैः	॥३२॥</p>
			<p class="verse">ततो निद्रावशं प्राप्तौ कृपभोजौ महाबलौ ।<br class="calibre1" />सुखोचितावदुःखार्हौ निषण्णौ धरणीतळे	॥३३॥</p>
			<p class="verse">तौ तु सुप्तौ महाराज तस्मिन् देशे महारथौ ।<br class="calibre1" />महार्हशयनोपेतौ भूमावेव ह्यनाथवत्	॥३४॥</p>
			<p class="verse">क्रोधामर्षवशं प्राप्तो द्रोणपुत्रस्तु भारत ।<br class="calibre1" />नैव स्म स जगामाथ निद्रां सर्प इव श्वसन्	॥३५॥</p>
			<p class="verse">नालभत् स तु निद्रां वै<a id="calibre_link-384" class="calibre5"></a> दह्यमानोऽतिमन्युना ।<br class="calibre1" />वीक्षाञ्चक्रे महाबाहुस्तद्वनं घोरदर्शनम्	॥३६॥</p>
			<p class="verse">वीक्षमाणो वनोद्देशं नानासत्वैर्निषेवितम् ।<br class="calibre1" />अपश्यत<sup class="calibre7"><a {http://www.idpf.org/2007/ops}type="noteref" href="#calibre_link-8" class="calibre8">*</a></sup> महाबाहुर्न्यग्रोधं वायसान्वितम्<sup class="calibre7"><a {http://www.idpf.org/2007/ops}type="noteref" href="#calibre_link-9" class="calibre8">*</a></sup>	॥३७॥</p>
			<p class="verse">तत्र काकसहस्राणि तां निशां पर्यणामयन्<sup class="calibre7"><a {http://www.idpf.org/2007/ops}type="noteref" href="#calibre_link-10" class="calibre8">*</a></sup> ।<br class="calibre1" />सुखं स्वपन्तः कौरव्य पृथक्पृथगपाश्रयाः	॥३८॥</p>
			<p class="verse">सुप्तेषु तेषु काकेषु विस्रब्धेषु समन्ततः ।<br class="calibre1" />अपश्यत् सहसा यान्तमुलूकं घोरदर्शनम्	॥३९॥</p>
			<p class="verse">महास्वनं महाकायं हर्यक्षं बभ्रुपिङ्गलम् ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-11" class="calibre8">*</a></sup>सदीर्घघोणनखरं<a id="calibre_link-385" class="calibre5"></a> सुपर्णमिव वेगिनम्	॥४०॥</p>
			<p class="verse">सोऽथ शब्दं मृदुं कृत्वा लीयमान इवाण्डजः ।<br class="calibre1" />न्यग्रोधस्य ततः शाखां पातयामास भारत	॥४१॥</p>
			<p class="verse">सन्निपत्य तु शाखायां न्यग्रोधस्य विहङ्गमः ।<br class="calibre1" />सुप्तान् जघान सुबहून् वायसान् वायसान्तकः	॥४२॥</p>
			<p class="verse">केषाञ्चिदच्छिनत् पक्षान् शिरांसि निचकर्त ह ।<br class="calibre1" />चरणांश्चैव केषाञ्चिद् बभञ्ज चरणायुधः	॥४३॥</p>
			<p class="verse">क्षणेनाघ्नत् स बलवान् येऽस्य दृष्टिपथे स्थिताः	॥४४॥</p>
			<p class="verse">तेषां शरीरावयवैः शरीरैश्च विशाम्पते ।<br class="calibre1" />न्यग्रोधमण्डलं<a id="calibre_link-386" class="calibre5"></a> सर्वं सञ्छन्नं सर्वतोऽभवत्	॥४५॥</p>
			<p class="verse">तांस्तु हत्वा ततः काकान् कौशिको मुदितोऽभवत् ।<br class="calibre1" />प्रतिकृत्य यथाकामं शत्रूणां शत्रुसूदनः	॥४६॥</p>
			<p class="verse">तद् दृष्ट्वा तादृशं कर्म कौशिकेन कृतं निशि ।<br class="calibre1" />तद्भावकृतसङ्कल्पो द्रौणिरेको व्यचिन्तयत्	॥४७॥</p>
			<p class="text-center1">द्रौणिः</p>
			<p class="verse">उपदेशः कृतोऽनेन पक्षिणा मम संयुगे ।<br class="calibre1" />शत्रूणां क्षपणे युक्तः प्राप्तकालश्च मे मतः	॥४८॥</p>
			<p class="verse">नाद्य शक्या मया हन्तुं पाण्डवा जितकाशिनः ।<br class="calibre1" />बलवन्तः कृतोत्साहा लब्धलक्षाः<a id="calibre_link-387" class="calibre5"></a> प्रहारिणः	॥४९॥</p>
			<p class="verse">राज्ञः सकाशे तेषां च प्रतिज्ञातो वधो मया	॥५०॥</p>
			<p class="verse">पतङ्गाग्निसमां वृत्तिमास्थायात्मविनाशिनीम् ।<br class="calibre1" />न्यायतो युध्यमानस्य प्राणत्यागो न संशयः	॥५१॥</p>
			<p class="verse">छद्मना तु भवेत् सिद्धिः शत्रूणां च क्षयो महान्	॥५२॥</p>
			<p class="verse">तत्र संशयितादर्थाद् यस्तु निःसंशयो भवेत् ।<br class="calibre1" />तं जना बहुमन्यन्ते येऽर्थशास्त्रविशारदाः	॥५३॥</p>
			<p class="verse">यच्चाप्यति भवेत् वाच्यं<sup class="calibre7"><a {http://www.idpf.org/2007/ops}type="noteref" href="#calibre_link-12" class="calibre8">*</a></sup> गर्हितं लोकनिन्दितम् ।<br class="calibre1" />कर्तव्यं तन्मनुष्येण क्षत्रधर्मेण वर्तता<a id="calibre_link-388" class="calibre5"></a>	॥५४॥</p>
			<p class="verse">निन्दितानि च कर्माणि कुत्सितानि पदे पदे ।<br class="calibre1" />सोपधानि कृतान्येव पाण्डवैरकृतात्मभिः	॥५५॥</p>
			<p class="verse">अस्मिन्नर्थे पुरा गीताः श्रूयन्ते धर्मवित्तमैः ।<br class="calibre1" />श्लोका न्यायमवेक्षद्भिः तत्त्वार्थास्तत्त्वदर्शिभिः	॥५६॥</p>
			<p class="verse">परिश्रान्ते विकीर्णे च भुञ्जाने वाऽपि शत्रुभिः ।<br class="calibre1" />प्रस्थाने च प्रवेशे च प्रहर्तव्यं रिपोर्बलम्	॥५७॥</p>
			<p class="verse">निद्रार्थमर्धरात्रे च तथा नष्टप्रणायकम् ।<br class="calibre1" />भिन्नयोधबलं यच्च द्वैधीभूतं तु यद्भवेत्	॥५८॥</p><div class="calibre"><a id="calibre_link-389" class="calibre5"></a></div>
			<p class="text-center1">सञ्जयः</p>
			<p class="verse">इत्येवं निश्चयं कृत्वा सुप्तानां निशि मारणे ।<br class="calibre1" />पाण्डूनां सह पाञ्चालैर्द्रोणपुत्रः प्रतापवान्	॥५९॥</p>
			<p class="verse">स क्रूरां मतिमास्थाय विनिश्चित्य पुनः पुनः ।<br class="calibre1" />सुप्तौ प्राबोधयत्तौ तु मातुलं भोजमेव च	॥६०॥</p>
			<p class="verse">तौ प्रबुद्धौ महात्मानौ कृपभोजौ महाबलौ ।<br class="calibre1" />नोत्तरं प्रतिपद्येतां तत्र युक्तं ह्रिया वृतौ	॥६१॥</p>
			<p class="verse">मुहूर्तमिव स ध्यात्वा तावुभौ वाक्यमब्रवीत्	॥६२॥</p>
			<p class="text-center1">अश्वत्थामा</p>
			<p class="verse">हतो दुर्योधनो राजा एकवीरो<a id="calibre_link-390" class="calibre5"></a> महाबलः ।<br class="calibre1" />यस्यार्थे वैरमासक्तमस्माभिः पाण्डवैः सह	॥६३॥</p>
			<p class="verse">एकाकी बहुभिः क्षुद्रैराहवे शुद्धविक्रमः ।<br class="calibre1" />पातितो भीमसेनेन एकादशचमूपतिः	॥६४॥</p>
			<p class="verse">वृकोदरेण क्षुद्रेण सुनृशंसमिदं कृतम् ।<br class="calibre1" />मूर्धाभिषिक्तस्य शिरः पादेन परिमर्दितम्	॥६५॥</p>
			<p class="verse">नर्दन्ति स्म च पाञ्चालाः क्ष्वेलन्ति च हसन्ति च ।<br class="calibre1" />दध्मुः शङ्खांश्च शतशो हृष्टा घ्नन्ति च दुन्दुभीन्	॥६६॥</p>
			<p class="verse">वादित्रघोषस्तुमुलो विमिश्रः शङ्खनिःस्वनैः ।<br class="calibre1" />अनिलेनेरितो घोरो<a id="calibre_link-391" class="calibre5"></a> दिशः पूरयतीव हि	॥६७॥</p>
			<p class="verse">अश्वानां हेषमाणानां गजानां चैव बृंहताम् ।<br class="calibre1" />सिंहनादश्च शूराणां श्रूयते सुमहानयम्	॥६८॥</p>
			<p class="verse">दिशं प्रतीचीमाश्रित्य हृष्टानां गर्जितं बहु<sup class="calibre7"><a {http://www.idpf.org/2007/ops}type="noteref" href="#calibre_link-13" class="calibre8">*</a></sup>	॥६९॥</p>
			<p class="verse">रथनेमिस्वनाश्चैव श्रूयन्ते रोमहर्षणाः	॥७०॥</p>
			<p class="verse">पाण्डवैर्धार्तराष्ट्राणां यदिदं दुष्कृतं कृतम् ।<br class="calibre1" />वयमेव त्रयः शिष्टा यस्मिन् महति वैशसे	॥७१॥</p>
			<p class="verse">केचिन्नागशतप्राणाः केचित् सर्वास्त्रकोविदाः ।<br class="calibre1" />निहताः पाण्डवैरस्मान् मन्ये कालस्य पर्ययम्<a id="calibre_link-392" class="calibre5"></a>	॥७२॥</p>
			<p class="verse">एवमेतेन भाव्यं हि नूनं कार्येण तत्त्वतः ।<br class="calibre1" />यथा यस्येदृशी निष्ठा कृते यत्नेऽपि दुष्करे	॥७३॥</p>
			<p class="verse">भवतोस्तु यदि प्रज्ञा न मोहादपचीयते ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-14" class="calibre8">*</a></sup>व्यसनेऽस्मिन् महत्यर्थे श्रेयो यन्नस्तदुच्यताम्	॥७४॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि अश्वत्थाम्नः कौशिकदर्शनचिन्ता नाम प्रथमोऽध्यायः ॥१॥</p>
			<p class="authorline">सौप्तिकपर्वणि प्रथमोऽध्यायः ॥१॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-393">
			<h2 class="level2-title" {http://www.idpf.org/2007/ops}type="title">२. द्वितीयोऽध्यायः</h2>
			<p class="text-center2">कृपेन<a id="calibre_link-394" class="calibre5"></a> द्रौणिं प्रति कर्तव्योपदेशः ।</p>
			<p class="text-center1">कृपः</p>
			<p class="verse">श्रुतं ते वचनं सर्वं हेतुयुक्तं मया विभो ।<br class="calibre1" />ममापि तु वचः किञ्चित् शृणुष्व च महाभुज	॥१॥</p>
			<p class="verse">आरम्भा मानुषाः<sup class="calibre7"><a {http://www.idpf.org/2007/ops}type="noteref" href="#calibre_link-15" class="calibre8">*</a></sup> सर्वे निबद्धाः कर्मणोर्द्वयोः ।<br class="calibre1" />दैवे पुरुषकारे च परं ताभ्यां न विद्यते	॥२॥</p>
			<p class="verse">न हि दैवेन सिद्ध्यन्ति कार्याण्येकेन सत्तम ।<br class="calibre1" />न चापि कर्मणैकेन द्वाभ्यां सिद्ध्यन्ति योगतः	॥३॥</p>
			<p class="verse">आभ्यामुभाभ्यां सर्वार्था निबद्धा ह्यधमोत्तमाः ।<br class="calibre1" />प्रवृत्ताश्चैव<sup class="calibre7"><a {http://www.idpf.org/2007/ops}type="noteref" href="#calibre_link-16" class="calibre8">*</a></sup> दृश्यन्ते<a id="calibre_link-395" class="calibre5"></a> निवृत्ताश्चैव सर्वशः	॥४॥</p>
			<p class="verse">पर्जन्यः पर्वते वर्षन् किं नु साधयते फलम् ।<br class="calibre1" />कृष्टे क्षेत्रे चाप्यवर्षन् किं नु साधयते फलम् ।<br class="calibre1" />उत्थानं चापि सर्वस्य अनुत्थानं च दैवतम्	॥५॥</p>
			<p class="calibre6">(ल) <span class="calibre4">उत्थानं चापि सर्वस्य इ</span><span>त्यत्र</span> <span class="calibre4">सर्वस्य</span> <span>कार्यस्य उत्थानमपि  दैवाधीनम्, अनुत्थानञ्च</span> <span class="calibre4">दैवतं</span> <span>दैवाधीनमित्यर्थः ।</span></p>
			<p class="verse">व्यर्थं भवति सर्वत्र पूर्वस्तत्र विनिश्चयः<sup class="calibre7"><a {http://www.idpf.org/2007/ops}type="noteref" href="#calibre_link-17" class="calibre8">*</a></sup>	॥६॥</p>
			<p class="verse">सुकृष्टे च यथा क्षेत्रे सम्यग्दैवे च वर्षति ।<br class="calibre1" />बीजं महागुणं भूयात्<a id="calibre_link-396" class="calibre5"></a> तथा सिद्धिश्च मानुषी	॥७॥</p>
			<p class="verse">तयोर्दैवं हि निश्चित्य स्ववशेनैव वर्तते ।<br class="calibre1" />प्राज्ञाः पुरुषकारेण <sup class="calibre7"><a {http://www.idpf.org/2007/ops}type="noteref" href="#calibre_link-18" class="calibre8">*</a></sup>वर्तन्ते दैवमास्थिताः	॥८॥</p>
			<p class="calibre6">(ल) <span class="calibre4">स्ववशेनैव वर्तत</span> <span>इत्यत्र स्ववशे नैव वर्तते इति पदच्छेदः ।</span></p>
			<p class="verse">ताभ्यां सर्वेऽपि कार्यार्था मनुष्याणां नरर्षभ ।<br class="calibre1" />विचेष्टन्तः प्रदृश्यन्ते निवृत्ताश्च तथैव तु	॥९॥</p>
			<p class="verse">कृतः पुरुषकारो हि सो हि दैवेन सिद्ध्यति ।<br class="calibre1" />तथाऽस्य कर्मणः कर्तुरभिनिर्वर्तते फलम्	॥१०॥</p>
			<p class="verse">उत्थानं हि मनुष्याणां<a id="calibre_link-397" class="calibre5"></a> दक्षाणां दैववर्जितम् ।<br class="calibre1" />अफलं दृश्यते लोके सम्यगभ्युपपादितम्	॥११॥</p>
			<p class="calibre6">(ल) <span class="calibre4">उत्थानं हि मनुष्याणाम्</span> <span>इत्यत्र</span> <span class="calibre4">उत्थानं</span> <sup class="calibre7"><a {http://www.idpf.org/2007/ops}type="noteref" href="#calibre_link-19" class="calibre8">*</a></sup><span>प्रयत्नः ।</span> <span class="calibre4">दक्षाणां</span> <span>दक्षाणामपि ।</span></p>
			<p class="verse">तत्रालसा मनुष्याणां ये भवन्त्यमनस्विनः ।<br class="calibre1" />उत्थानं ते हि गर्हन्ते प्राज्ञानां तन्न रोचते	॥१२॥</p>
			<p class="verse">प्रायशो हि कृतं कर्म नाफलं<sup class="calibre7"><a {http://www.idpf.org/2007/ops}type="noteref" href="#calibre_link-20" class="calibre8">*</a></sup> दृश्यते भुवि ।<br class="calibre1" />अकृत्वा<sup class="calibre7"><a {http://www.idpf.org/2007/ops}type="noteref" href="#calibre_link-21" class="calibre8">*</a></sup> च पुनर्दुःखं कर्म दृश्येत् महत्फलम्<sup class="calibre7"><a {http://www.idpf.org/2007/ops}type="noteref" href="#calibre_link-22" class="calibre8">*</a></sup>	॥१३॥</p>
			<p class="calibre6"><span class="calibre4">(ल) कर्म दृश्येन्महत्फलम्</span> <span>इत्यत्र कर्म अकृत्वापि दुःखं<a id="calibre_link-398" class="calibre5"></a> वा महत्फलं वा</span> <span class="calibre4">दृश्येत्</span> <span>दर्शयति ।</span></p>
			<p class="verse">चेष्टामकुर्वन् लभते यदि कश्चिद्यदृच्छया ।<br class="calibre1" />यो वा न<sup class="calibre7"><a {http://www.idpf.org/2007/ops}type="noteref" href="#calibre_link-23" class="calibre8">*</a></sup> लभते कृत्वा दुर्दर्शौ तावुभावपि	॥१४॥</p>
			<p class="calibre6">(ल) <span class="calibre4">चेष्टामकुर्वन् लभत</span> <span>इत्यत्र चेष्टामकुर्वन् किञ्चित्फलं यदृच्छया लभते, कृत्वापि अस्मिन् जन्मनि न लभते</span> <span class="calibre4">तौ</span> <span>तद्धेतू</span> <span class="calibre4">दुर्दर्शौ</span> <span>अविवेकिनां दुर्दर्शौ, विवेकी तु कर्माभावेऽपि फलप्राप्तिः प्राचीनकर्मणा, कृतेऽपि कर्माणि फलस्या- प्राप्तिः भविष्यज्जन्मनि फलापेक्षयेति विवेचयति ।</span></p><div class="calibre"><a id="calibre_link-399" class="calibre5"></a></div>
			<p class="verse">शक्नोति जीवितुं दक्षो नालसः सुखमेधते ।<br class="calibre1" />दृश्यन्ते जीवलोकेऽस्मिन् दक्षाः प्रायो हितैषिणः	॥१५॥</p>
			<p class="verse">यदि दक्षः समारभ्य कर्मणो नाश्नुते फलम् ।<br class="calibre1" />नास्य वाच्यं भवेत् किञ्चित् स्पर्शं चास्याधिगच्छति	॥१६॥</p>
			<p class="verse">अकृत्वा कर्म यो लोके फलं विन्दति कर्हिचित् ।<br class="calibre1" />स वै वक्तव्यतां<sup class="calibre7"><a {http://www.idpf.org/2007/ops}type="noteref" href="#calibre_link-24" class="calibre8">*</a></sup> याति द्वेष्यो भवति प्रायशः<sup class="calibre7"><a {http://www.idpf.org/2007/ops}type="noteref" href="#calibre_link-25" class="calibre8">*</a></sup>	॥१७॥</p>
			<p class="calibre6">(ल) <span class="calibre4">अकृत्वा कर्म लोकेऽस्मिन्</span> <span>इत्यत्र</span> <span class="calibre4">कम</span><span>र् नित्यनैमित्तिकादिकं कर्म अकृत्वा</span> <span class="calibre4">फलं</span> <span>वाणिज्यादिना द्रव्यलाभं<a id="calibre_link-400" class="calibre5"></a> विन्दति ।</span></p>
			<p class="verse">एवमेतदनादृत्य वर्तते यस्त्वतोऽन्यथा ।<br class="calibre1" />स कुर्यादात्मनोऽनर्थान् एष बुद्धिमतां नयः	॥१८॥</p>
			<p class="verse">हीनः पुरुषकारेण तथा दैवेन वा पुनः ।<br class="calibre1" />कारणाभ्यामथोभाभ्याम्<sup class="calibre7"><a {http://www.idpf.org/2007/ops}type="noteref" href="#calibre_link-26" class="calibre8">*</a></sup> उत्थानमफलं भवेत्	॥१९॥</p>
			<p class="verse">हीनं पुरुषकारेण कर्म त्विह न सिद्ध्यति	॥२०॥</p>
			<p class="verse">दैवतेभ्यो नमस्कृत्य यस्त्वर्थान् सम्यगीहते ।<br class="calibre1" />दक्षो दाक्षिण्यसम्पन्नो न स मोघैर्विहन्यते	॥२१॥</p>
			<p class="verse">सम्यगीहा पुनरियं यो वृद्धानुपसेवते ।<br class="calibre1" />आपृच्छति च यच्छ्रेयः करोति<a id="calibre_link-401" class="calibre5"></a> च हितं वचः	॥२२॥</p>
			<p class="verse">उत्थायोत्थाय हि सदा प्रष्टव्या वृद्धसम्मताः ।<br class="calibre1" />यस्य<sup class="calibre7"><a {http://www.idpf.org/2007/ops}type="noteref" href="#calibre_link-27" class="calibre8">*</a></sup> योगे परं मूलं तन्मूला सिद्धिरिष्यते	॥२३॥</p>
			<p class="verse">वृद्धानां वचनं श्रुत्वा यो ह्युत्थानं प्रयोजयेत् ।<br class="calibre1" />उत्थानस्य फलं सम्यक् तदा स लभतेऽचिरात्	॥२४॥</p>
			<p class="verse">रागात् क्रोधाद् भयाल्लोभाद् योऽर्थानीहेत मानवः ।<br class="calibre1" />अनीशश्चावमानी च स शीघ्रं भ्रश्यते श्रियः	॥२५॥</p>
			<p class="verse">सोऽयं दुर्योधनेनार्थो लुब्धेनादीर्घदर्शिना ।<br class="calibre1" />असमर्थः समारब्धो मूढत्वादविचिन्तितः<a id="calibre_link-402" class="calibre5"></a>	॥२६॥</p>
			<p class="verse">हीनबुद्धिरनादृत्य सम्मन्त्र्यासाधुभिः सह ।<br class="calibre1" />वार्यमाणोऽकरोद् वैरं पाण्डवैर्गुणवत्तरैः	॥२७॥</p>
			<p class="verse">पूर्वमप्यतिदुःशीलो न दैन्यं कर्तुमर्हति ।<br class="calibre1" />तावत्यर्थे विपन्ने हि मित्राणां न कृतं वचः	॥२८॥</p>
			<p class="verse">अनुवर्तामहे यत् तु भजन्तः पापपूरुषम् ।<br class="calibre1" />अस्मानप्यनयस्तस्मात् प्राप्तोऽयं दारुणो महान्	॥२९॥</p>
			<p class="verse">अनेन तु ममाद्यापि व्यसनेनोपपादिता ।<br class="calibre1" />बुद्धिश्चिन्तयतः किञ्चित् स्वं श्रेयो नावबुद्ध्यते	॥३०॥</p>
			<p class="verse">मुह्यता तु<a id="calibre_link-403" class="calibre5"></a> मनुष्येण <sup class="calibre7"><a {http://www.idpf.org/2007/ops}type="noteref" href="#calibre_link-28" class="calibre8">*</a></sup>प्रष्टव्याः सुहृदो बुधाः ।<br class="calibre1" />(तत्रास्य बुद्धिविनयस्तत्र श्रेयश्च पश्यति	॥३१॥</p>
			<p class="verse">ततोऽस्य मूलं कार्याणां बुद्ध्या निश्चित्य वै बुधाः ।)<br class="calibre1" />ते संसृष्टा<sup class="calibre7"><a {http://www.idpf.org/2007/ops}type="noteref" href="#calibre_link-29" class="calibre8">*</a></sup> यथा ब्रूयुस्तत् कर्तव्यं तथा भवेत्	॥३२॥</p>
			<p class="verse">ते वयं धृतराष्ट्रं च गान्धारीं च यशस्विनीम् ।<br class="calibre1" />उपपृच्छामहे गत्वा विदुरं च महामतिम्	॥३३॥</p>
			<p class="verse">ते पृष्टास्तु वदेयुर्यत् श्रेयस्करमनन्तरम् ।<br class="calibre1" />तदस्माभिः पुनः कार्यमिति मे नैष्ठिकी मतिः	॥३४॥</p>
			<p class="verse">अनारम्भात्तु<a id="calibre_link-404" class="calibre5"></a> कार्याणां नार्थः सम्पद्यते क्वचित्	॥३५॥</p>
			<p class="verse">कृतः पुरुषकारस्तु <sup class="calibre7"><a {http://www.idpf.org/2007/ops}type="noteref" href="#calibre_link-30" class="calibre8">*</a></sup>येषु कार्यं<sup class="calibre7"><a {http://www.idpf.org/2007/ops}type="noteref" href="#calibre_link-31" class="calibre8">*</a></sup> न सिद्ध्यति ।<br class="calibre1" />दैवेनोपहतास्ते तु नात्र कार्या विचारणा	॥३६॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि कृपवाक्यं नाम द्वितीयोऽध्यायः ॥२॥</p>
			<p class="authorline">सौप्तिकपर्वणि द्वितीयोऽध्यायः ॥२॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-405">
			<h2 class="level2-title" {http://www.idpf.org/2007/ops}type="title">३. तृतीयोऽध्यायः</h2>
			<p class="text-center2">द्रौणिना कृपवचनमनादृत्य कृपकृतवर्मणो पुरतः निशि प्रसुप्तपाण्डु-<br class="calibre1" />पाञ्चालहननप्रतिज्ञानम्<a id="calibre_link-406" class="calibre5"></a> ।</p>
			<p class="text-center1">सञ्जयः</p>
			<p class="verse">कृपस्य वचनं श्रुत्वा धर्मार्थसहितं हितम् ।<br class="calibre1" />अश्वत्थामा महाराज दुःखशोकसमन्वितः	॥१॥</p>
			<p class="verse">दह्यमानश्च शोकेन प्रदीप्तेनाग्निना यथा ।<br class="calibre1" />क्रूरं मनस्तथा कृत्वा तावुभौ प्रत्यभाषत	॥२॥</p>
			<p class="text-center1">द्रौणिः</p>
			<p class="verse">पुरुषे पुरुषे बुद्धिः सा सा भवति शोभना ।<br class="calibre1" />तुष्यन्ति च पृथक् सर्वे प्रज्ञया तु स्वया स्वया	॥३॥</p>
			<p class="verse">सर्वो हि मन्यते लोक आत्मानं बुद्धिमत्तरम्<sup class="calibre7"><a {http://www.idpf.org/2007/ops}type="noteref" href="#calibre_link-32" class="calibre8">*</a></sup> ।<br class="calibre1" />सर्वस्यात्मा बहुमतः सर्वो त्मानं<sup class="calibre7"><a {http://www.idpf.org/2007/ops}type="noteref" href="#calibre_link-33" class="calibre8">*</a></sup> प्रशंसति	॥४॥</p>
			<p class="calibre6"><span class="calibre4"><a id="calibre_link-407" class="calibre5"></a>(ल) सर्वो त्मानं प्रशंसति</span><span>इत्यत्र</span> <span class="calibre4">त्मानम्</span> <span>आत्मानम् ।</span></p>
			<p class="verse">सर्वस्य तु<sup class="calibre7"><a {http://www.idpf.org/2007/ops}type="noteref" href="#calibre_link-34" class="calibre8">*</a></sup> स्वका प्रज्ञा साधुवादे प्रतिष्ठिता ।<br class="calibre1" />परबुद्धिं च निन्दन्ति स्वां प्रशंसन्ति चासकृत्	॥५॥</p>
			<p class="verse">कारणान्तरयोगेन येषां संवदते मतिः ।<br class="calibre1" />तेऽन्योन्येन च तुष्यन्ति बहुमन्यन्ति चासकृत्	॥६॥</p>
			<p class="verse">तस्यैव तु मनुष्यस्य सा सा बुद्धिस्तथा तथा ।<br class="calibre1" />कालयोगविपर्यासं प्राप्यान्योन्यं विपद्यते	॥७॥</p>
			<p class="verse">विचित्रत्त्वात्तु चित्तानां<sup class="calibre7"><a {http://www.idpf.org/2007/ops}type="noteref" href="#calibre_link-35" class="calibre8">*</a></sup> मनुष्याणां विशेषतः ।<br class="calibre1" />चित्तवैकल्यमासाद्य<a id="calibre_link-408" class="calibre5"></a> सा सा मतिरजायत	॥८॥</p>
			<p class="verse">यथा हि वैद्यः कुशलो व्याधिं ज्ञात्वा यथाविधि ।<br class="calibre1" />भेषजं कुरुते योगात् प्रशमार्थमिहाभिभो	॥९॥</p>
			<p class="verse">एवं कार्यस्य योगार्थं बुद्धिं कुर्वन्ति मानवाः ।<br class="calibre1" />प्रज्ञया च स्वया युक्त्या तां च गृह्णन्ति वै बुधाः	॥१०॥</p>
			<p class="verse">अन्यथा<sup class="calibre7"><a {http://www.idpf.org/2007/ops}type="noteref" href="#calibre_link-36" class="calibre8">*</a></sup> यौवने बाल्ये बुद्ध्या भवति मोहितः ।<br class="calibre1" />मध्येऽन्यथा<sup class="calibre7"><a {http://www.idpf.org/2007/ops}type="noteref" href="#calibre_link-37" class="calibre8">*</a></sup> जरायां तु सोऽन्यां रोचयते मतिम्	॥११॥</p>
			<p class="calibre6">(ल) <span class="calibre4">अन्यथा यौवने बाल्ये बुद्ध्या भवति मोहित</span> <span>इत्यत्र लोके पुरुषः बाल्ये बुद्ध्या<a id="calibre_link-409" class="calibre5"></a> मोहितो भवति ।</span> <span class="calibre4">मध्ये</span> <span>जराबाल्ययोर्मध्ये यौवने बुद्ध्या</span> <span class="calibre4">अन्यथा</span> <span>विपरीतो भवति, स्त्रीधनादिनिमित्तकामक्रोधादिना मदान्धबुद्धि- र्भवतीत्यर्थः । अन्यत् स्पष्टम् ।</span></p>
			<p class="verse">व्यसनं वा महाघोरं समृद्धिं वाऽपि तादृशीम् ।<br class="calibre1" />अवाप्य पुरुषो भोज कुरुते बुद्धिवैकृतम्<sup class="calibre7"><a {http://www.idpf.org/2007/ops}type="noteref" href="#calibre_link-38" class="calibre8">*</a></sup>	॥१२॥</p>
			<p class="verse">एकस्मिन्नेव पुरुषे सा सा बुद्धिस्तथा तथा ।<br class="calibre1" />भवत्यनित्या प्रज्ञा हि सा तस्यैव न रोचते	॥१३॥</p>
			<p class="verse">निश्चित्य तु तथा प्राज्ञः स्वां मतिं साधु पश्यति ।<br class="calibre1" /><a id="calibre_link-410" class="calibre5"></a>तस्यां प्रकुरुते भावं सा चास्योद्योगकारिका	॥१४॥</p>
			<p class="verse">सर्वो हि<sup class="calibre7"><a {http://www.idpf.org/2007/ops}type="noteref" href="#calibre_link-39" class="calibre8">*</a></sup> पुरुषो भोज साधुरित्येव निश्चितः ।<br class="calibre1" />कर्तुमारभते प्रीतिं मरणादिषु कर्मसु	॥१५॥</p>
			<p class="verse">सर्वो हि युक्तिं विज्ञाय प्रज्ञां वाऽपि स्वकां नरः ।<br class="calibre1" />चेष्टते विविधां चेष्टां हितमित्येव <sup class="calibre7"><a {http://www.idpf.org/2007/ops}type="noteref" href="#calibre_link-40" class="calibre8">*</a></sup>चिन्तयन्	॥१६॥</p>
			<p class="verse">उपजाता व्यसनजा येयमद्य मतिर्मम ।<br class="calibre1" />युवयोस्तां प्रवक्ष्यामि सर्वेषां शोकनाशिनीम्	॥१७॥</p>
			<p class="verse">प्रजापतिः प्रजाः सृष्ट्वा कर्म तासां विधाय च ।<br class="calibre1" />वर्णे वर्णे समाधत्त<a id="calibre_link-411" class="calibre5"></a> एकैकं गुणवत्तरम्	॥१८॥</p>
			<p class="verse">ब्राह्मणे दममव्यग्रं क्षत्रिये तेज उत्तमम् ।<br class="calibre1" />दाक्ष्यं वैश्ये च शूद्रे च सर्ववर्णानुकूलताम्	॥१९॥</p>
			<p class="verse">अदान्तो ब्राह्मणोऽसाधुर्निस्तेजाः क्षत्रियो मृतः ।<br class="calibre1" />अदक्षो निन्द्यते वैश्यः शूद्रश्च प्रतिकूलवान्	॥२०॥</p>
			<p class="verse">सोऽस्मि जातः कुले श्रेष्ठे ब्राह्मणैरभिपूजिते ।<br class="calibre1" />मन्दभाग्यतयाऽस्मीमं क्षत्रधर्ममनुष्ठितः	॥२१॥</p>
			<p class="verse">क्षत्रधर्मं विदित्वाऽहं यदि ब्राह्मणसंश्रितम् ।<br class="calibre1" />प्रकरिष्ये महत्<sup class="calibre7"><a {http://www.idpf.org/2007/ops}type="noteref" href="#calibre_link-41" class="calibre8">*</a></sup> कर्म<a id="calibre_link-412" class="calibre5"></a> न मे तत् साधुसम्मतम्	॥२२॥</p>
			<p class="verse">धारयित्वा धनुर्दिव्यं दिव्यान्यस्त्राणि चाहवे ।<br class="calibre1" />पितरं निहतं दृष्ट्वा किं नु वक्ष्यामि संसदि	॥२३॥</p>
			<p class="verse">सोऽहमद्य यथाकामं क्षत्रधर्ममवाप्य च ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-42" class="calibre8">*</a></sup>यास्यामि पदवीं राज्ञः पितुश्चैव महाद्युतेः	॥२४॥</p>
			<p class="verse">अद्य स्वप्स्यन्ति पाञ्चाला विश्वस्ता जितकाशिनः ।<br class="calibre1" />विमुक्तयुग्यकवचा हर्षेण च समन्विताः	॥२५॥</p>
			<p class="verse">वयं जिता मताश्चैते<sup class="calibre7"><a {http://www.idpf.org/2007/ops}type="noteref" href="#calibre_link-43" class="calibre8">*</a></sup> श्रान्ता व्यायामनेन च	॥२६॥</p>
			<p class="calibre6">(ल) <span class="calibre4">श्रान्ता व्यायामनेन च</span> <span>इत्यत्र</span><a id="calibre_link-413" class="calibre5"></a> <span class="calibre4">व्यायामनं</span> <span>व्यायामः, तेन ।</span></p>
			<p class="verse">तेषां निशि प्रसुप्तानां स्वस्थाने शिबिरे स्वके ।<br class="calibre1" />अवस्कन्दं करिष्यामि शिबिरस्यातिदुष्करम्	॥२७॥</p>
			<p class="calibre6"><span class="calibre4">(ल) अवस्कन्दं करिष्यामि</span> <span>इत्यत्र स्वके शिबिरे निशि प्रसुप्तानां स्वस्थानां</span> <span class="calibre4">तेषां</span> <span>पाञ्चालानां शिबिरस्य</span> <span class="calibre4">अवस्कन्दं</span> <span>लोडनं करिष्यामि ।</span></p>
			<p class="verse">तानवस्कन्द्य शिबिरे प्रेतभूतानचेतसः	॥२८॥</p>
			<p class="verse">पाञ्चालेषु चरिष्यामि सूदयन्नद्य संयुगे ।<br class="calibre1" />पिनाकपाणिः सङ्क्रुद्धः स्वयं रुद्रः पशूनिव	॥२९॥</p><div class="calibre"><a id="calibre_link-414" class="calibre5"></a></div>
			<p class="verse">अद्याहं सर्वपाञ्चालान् निकृत्या च निहत्य च ।<br class="calibre1" />अर्दयिष्यामि सङ्क्रुद्धो रणे पाण्डुसुतांस्तथा	॥३०॥</p>
			<p class="verse">अद्याहं सर्वपाञ्चालैः कृत्वा भूमिं शरीरिणम् ।<br class="calibre1" />प्रहृत्यैकेन शस्त्रेण भविष्याम्यनृणः पितुः	॥३१॥</p>
			<p class="verse">दुर्योधनस्य कर्णस्य भीष्मसैन्धवयोरपि ।<br class="calibre1" />गमिष्यामि निशामेनां<sup class="calibre7"><a {http://www.idpf.org/2007/ops}type="noteref" href="#calibre_link-44" class="calibre8">*</a></sup> पदवीमद्य दुर्गमाम्	॥३२॥</p>
			<p class="calibre6">(ल) <span class="calibre4">गमिष्यामि निशामेनाम्</span> <span>इत्यत्र ‘</span><span class="calibre4">निशामेनाम्’</span> <span>इति द्वितीया  सप्तम्यर्थे । अस्यां निशीत्यर्थः ।</span></p>
			<p class="verse">अद्य पाञ्चालराजस्य<a id="calibre_link-415" class="calibre5"></a> धृष्टद्युम्नस्य वै निशि ।<br class="calibre1" />विरात्रे प्रमथिष्यामि पशोरिव शिरो बलात्	॥३३॥</p>
			<p class="verse">अद्य पाञ्चालपाण्डूनां शयितानां सुखं निशि ।<br class="calibre1" />खड्गेन निशिताग्रेण प्रमथिष्यामि गौतम	॥३४॥</p>
			<p class="verse">अद्य पाञ्चालसेनां तां निहत्य निशि सौप्तिके ।<br class="calibre1" />कृत्यकृत्यः सुखी चैव भविष्यामि महामते	॥३५॥</p>
			<p class="calibre6">(ल) <span class="calibre4">सौप्तिक</span> <span>इत्यत्र</span> <span class="calibre4">सौप्तिके</span> <span>सुप्त्यवस्थायाम् ।</span></p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि द्रौणिना पाञ्चालहननं<a id="calibre_link-416" class="calibre5"></a> नाम तृतीयोऽध्यायः ॥३॥</p>
			<p class="authorline">सौप्तिकपर्वणि तृतीयोऽध्यायः ॥३॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-417">
			<h2 class="level2-title" {http://www.idpf.org/2007/ops}type="title">४. चतुर्थोऽध्यायः</h2>
			<p class="text-center2">द्रौणिकृपयोः संवादः ।</p>
			<p class="text-center1">कृपः<sup class="calibre7"><a {http://www.idpf.org/2007/ops}type="noteref" href="#calibre_link-45" class="calibre8">*</a></sup> </p>
			<p class="verse">दिष्ट्या ते प्रतिकर्तव्ये बुद्धिर्जातेयमच्युत ।<br class="calibre1" />न त्वां वारयितुं शक्तो वज्रपाणिरपि स्वयम्	॥१॥</p>
			<p class="verse">अनुयास्यावहे त्वां हि प्रभाते सहितावुभौ ।<br class="calibre1" />अद्य रात्रौ विश्रमस्व विमुक्तकवचध्वजः	॥२॥</p>
			<p class="verse">अहं त्वामनुयास्यामि कृतवर्मा च सात्वतः ।<br class="calibre1" />परानभिमुखं यान्तं रथमास्थाय दंसितौ	॥३॥</p><div class="calibre"><a id="calibre_link-418" class="calibre5"></a></div>
			<p class="verse">आवाभ्यां सहितः शत्रून् श्वो निहन्ता समागमे ।<br class="calibre1" />विक्रम्य रथिनां श्रेष्ठ पाञ्चालान् सपदानुगान्	॥४॥</p>
			<p class="verse">शक्तस्त्वमसि विक्रम्य विश्रमस्व निशामिमाम् ।<br class="calibre1" />चरञ्चरे जागरितं स्वप तात निशामिमाम्<sup class="calibre7"><a {http://www.idpf.org/2007/ops}type="noteref" href="#calibre_link-46" class="calibre8">*</a></sup>	॥५॥</p>
			<p class="calibre6">(ल) <span class="calibre4">चरञ्चरे जागरितं स्वप तात</span> <span>इत्यत्र</span> <span class="calibre4">चरञ्चरे</span> <span>इतस्ततः सञ्चरणे सति त्वया</span> <span class="calibre4">जागरितं</span> <span>निद्राविहीनेनैव स्थितम् ।</span></p>
			<p class="verse">विश्रान्तस्य सनिद्रश्च स्वस्थचित्तश्च मानद ।<br class="calibre1" />समेत्य समरे शत्रून् वधिष्यसि न संशयः	॥६॥</p>
			<p class="verse">न हि<a id="calibre_link-419" class="calibre5"></a> त्वां<sup class="calibre7"><a {http://www.idpf.org/2007/ops}type="noteref" href="#calibre_link-47" class="calibre8">*</a></sup> रथिनां श्रेष्ठं प्रगृहीतवरायुधम् ।<br class="calibre1" />जेतुमुत्सहते कश्चिद् दिवि देवेषु पावकिः	॥७॥</p>
			<p class="verse">कृपेण सहितं यान्तं युक्तं वै कृतवर्मणा ।<br class="calibre1" />को द्रौणिं युधि संरब्धं योधयेदपि देवराट्	॥८॥</p>
			<p class="verse">ते वयं परिविश्रान्ताः सनिद्रा विगतज्वराः ।<br class="calibre1" />प्रभातायां रजन्यां तु निहनिष्याम शात्रवान्	॥९॥</p>
			<p class="verse">तव ह्यस्त्राणि दिव्यानि मम चैव न संशयः ।<br class="calibre1" />सात्वतोऽपि महेष्वासो नित्यं युद्धेषु कोविदः	॥१०॥</p>
			<p class="verse">ते वयं सहितास्तात सर्वान् शत्रून्<a id="calibre_link-420" class="calibre5"></a> समागतान् ।<br class="calibre1" />प्रसह्य समरे हत्वा प्रीतिं यास्याम पुष्कलाम्	॥११॥</p>
			<p class="verse">विश्रमस्व त्वमप्यद्य स्वप चेमां निशां सुखम्	॥१२॥</p>
			<p class="verse">अहं च कृतवर्मा च प्रभाते त्वां नरोत्तम ।<br class="calibre1" />अनुयास्याव सहितौ धन्विनौ परतापिनौ<sup class="calibre7"><a {http://www.idpf.org/2007/ops}type="noteref" href="#calibre_link-48" class="calibre8">*</a></sup>	॥१३॥</p>
			<p class="verse">रथिनं तरसा यान्तं रथावास्थाय दंसितौ<sup class="calibre7"><a {http://www.idpf.org/2007/ops}type="noteref" href="#calibre_link-49" class="calibre8">*</a></sup>	॥१४॥</p>
			<p class="verse">स गत्वा शिबिरं तेषां नाम विश्राव्य चाहवे ।<br class="calibre1" />ततः कर्तासि शत्रूणां युध्यतां कदनं महत्	॥१५॥</p>
			<p class="verse">कृत्वा च कदनं तेषां प्रभाते विमलेऽहनि ।<br class="calibre1" />विहरस्व यथा शक्रः<a id="calibre_link-421" class="calibre5"></a> सूदयित्वा महारथान्	॥१६॥</p>
			<p class="verse">त्वं हि शक्तो रणे जेतुं पाञ्चालानां वरूथिनीम् ।<br class="calibre1" />दैत्यसेनामिव क्रुद्धः सर्वदानवसूदनः	॥१७॥</p>
			<p class="verse">मया त्वां सहितं सङ्खे<sup class="calibre7"><a {http://www.idpf.org/2007/ops}type="noteref" href="#calibre_link-50" class="calibre8">*</a></sup> गुप्तं च कृतवर्मणा ।<br class="calibre1" />न सहेत विभुः साक्षाद् वज्रपाणिरपि स्वयम्	॥१८॥</p>
			<p class="verse">न चाहं समरे तात कृतवर्मा तथैव च ।<br class="calibre1" />अनिर्जित्य रणे पाण्डून् अपयास्याम<sup class="calibre7"><a {http://www.idpf.org/2007/ops}type="noteref" href="#calibre_link-51" class="calibre8">*</a></sup> कर्हिचित्	॥१९॥</p>
			<p class="verse">हत्वा च समरे क्षुद्रान् पाञ्चालान् सह पाण्डवैः ।<br class="calibre1" />निवर्तयिष्यामहे सर्वे हता वा स्वर्गगा वयम्	॥२०॥</p><div class="calibre"><a id="calibre_link-422" class="calibre5"></a></div>
			<p class="verse">सर्वोपायसहायास्ते प्रभाते वयमाहवे ।<br class="calibre1" />सत्यमेतन्महाबाहो प्रब्रवीमि तवानघ	॥२१॥</p>
			<p class="text-center1">सञ्जयः</p>
			<p class="verse">एवमुक्तस्ततो द्रौणिर्मातुलेन हितं वचः ।<br class="calibre1" />अब्रवीन्मातुलं राजन् क्रोधादुद्वृत्य लोचने	॥२२॥</p>
			<p class="text-center1">द्रौणिः</p>
			<p class="verse">आतुरस्य कुतो निद्रा नरस्यामर्षितस्य वा ।<br class="calibre1" />अर्थांश्चिन्तयतश्चापि कामयानस्य वा पुनः	॥२३॥</p>
			<p class="calibre6">(ल) <span class="calibre4">अर्थांश्चिन्तयतश्चापि</span> <span>इत्यत्र नष्टानर्थानिति योग्यपदाध्याहारेण  सम्बन्धः ।</span></p>
			<p class="verse">तदिदं समनुप्राप्तं पश्य मेऽद्य<a id="calibre_link-423" class="calibre5"></a> चतुष्टयम् ।<br class="calibre1" />यस्य भागश्चतुर्थो वै स्वप्नमह्नाय नाशयेत्	॥२४॥</p>
			<p class="verse">किं नाम दुःखं लोकेऽस्मिन् पितुर्वधमनुस्मरन् ।<br class="calibre1" />हृदयं निहतं यन्मे रात्र्यहानि न शाम्यति	॥२५॥</p>
			<p class="verse">यथा च निहतः पापैः पिता मम विशेषतः ।<br class="calibre1" />प्रत्यक्षमपि ते सर्वं तन्मे मर्माणि कृन्तति	॥२६॥</p>
			<p class="verse">कथं हि मादृशो लोके मुहूर्तमपि जीवति ।<br class="calibre1" />द्रोणहन्तेति यद्वाचः पाञ्चालानां शृणोम्यहम्	॥२७॥</p>
			<p class="verse">धृष्टद्युम्नमहत्वाऽऽजौ नाहं जीवितुमुत्सहे ।<br class="calibre1" />स मे पितुर्वधाद्वध्यः<a id="calibre_link-424" class="calibre5"></a> पाञ्चाला ये च सङ्गताः	॥२८॥</p>
			<p class="verse">विलापो भग्नसक्थस्य यस्तु राज्ञो मया श्रुतः ।<br class="calibre1" />स पुनर्हृदयं कस्य क्रूरस्यापि न निर्दहेत्	॥२९॥</p>
			<p class="verse">कस्य नाकरुणस्यापि नेत्राभ्यामास्रमास्रवेत्<sup class="calibre7"><a {http://www.idpf.org/2007/ops}type="noteref" href="#calibre_link-52" class="calibre8">*</a></sup> ।<br class="calibre1" />नृपतेर्भिन्नसक्थस्य श्रुत्वा तादृग्वचः पुनः	॥३०॥</p>
			<p class="verse">अयं च मित्रपक्षो मे मयि जीवति निर्जितः ।<br class="calibre1" />शोकं मे वर्धयत्येष वारिवेग इवार्णवम्	॥३१॥</p>
			<p class="verse">अनेकाग्रस्य मे तस्य<sup class="calibre7"><a {http://www.idpf.org/2007/ops}type="noteref" href="#calibre_link-53" class="calibre8">*</a></sup> कुतो निद्रा कुतःसुखम्	॥३२॥</p>
			<p class="verse">वासुदेवार्जुनाभ्यां हि तानहं परिरक्षितान्<a id="calibre_link-425" class="calibre5"></a> ।<br class="calibre1" />अविषह्यतमान् मन्ये<sup class="calibre7"><a {http://www.idpf.org/2007/ops}type="noteref" href="#calibre_link-54" class="calibre8">*</a></sup> महेन्द्रेणापि मातुल	॥३३॥</p>
			<p class="verse">न चास्मि शक्यः संयन्तुमस्मात् कार्यात् कथञ्चन ।<br class="calibre1" />तं न पश्यामि लोके मां योऽस्मात्कार्याद् विचालयेत्	॥३४॥</p>
			<p class="verse">इति मे निश्चिता बुद्धिरेषा साधुतमा च मे	॥३५॥</p>
			<p class="verse">वादिकैः कथ्यमानस्तु मित्राणां मे पराभवः ।<br class="calibre1" />पाण्डवानां च विजयो हृदयं दहतीव मे	॥३६॥</p>
			<p class="verse">अहं तु कदनं कृत्वा शत्रूणामद्य सौप्तिके ।<br class="calibre1" />ततो विश्रमिता चैव स्वप्ता च विगतज्वरः	॥३७॥</p>
			<p class="authorline">इति श्रीमन्महाभारते<a id="calibre_link-426" class="calibre5"></a> शतसहस्रिकायां संहितायां वैयासिक्यां<br class="calibre1" />सौप्तिकपर्वणि अश्वत्थामकृपसंवादो नाम चतुर्थोऽध्यायः ॥४॥</p>
		</section>
		<section class="level1" id="calibre_link-427">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)</h2>
			<p class="verse1">निवारितोऽपि ताभ्यां सः प्राद्रवच्छिबिरं प्रति ।<br class="calibre1" />अनुजग्मतुस्तावपि तं शिबिरद्वारि चैक्षत ॥१२६॥</p>
		</section>
		<section class="level1" id="calibre_link-428">
			<h2 class="level2-title" {http://www.idpf.org/2007/ops}type="title">५. पञ्चमोऽध्यायः</h2>
			<p class="text-center2">कृपेण प्रसुप्तमारणस्याधार्मिकत्वकथनेन प्रतिषेधनेऽपि पितृवधामर्षिणा द्रौणिना जिघांसया रिपुशिबिरद्वारगमनम् । कृपकृतवर्मभ्यामपि<a id="calibre_link-429" class="calibre5"></a> सौहार्दात् तदनुगमनम् ।</p>
			<p class="text-center1">कृपः</p>
			<p class="verse">अशिश्रूषुः सुदुर्मेधाः<sup class="calibre7"><a {http://www.idpf.org/2007/ops}type="noteref" href="#calibre_link-55" class="calibre8">*</a></sup> पुरुषोऽनियतेन्द्रियः ।<br class="calibre1" />नालं वेदयितुं कृत्स्नौ धर्मार्थाविति मे मतिः	॥१॥</p>
			<p class="verse">तथैव तावन्मेधावी विनयं यो न शिक्षति ।<br class="calibre1" />न कथञ्चन<sup class="calibre7"><a {http://www.idpf.org/2007/ops}type="noteref" href="#calibre_link-56" class="calibre8">*</a></sup> जानाति सोऽपि धर्मार्थनिश्चयम्	॥२॥</p>
			<p class="verse">(मुहूर्तमपि तं प्राज्ञः पण्डितं पर्युपास्य हि ।<br class="calibre1" />क्षिप्रं धर्मं विजानाति जिह्वा सूपरसानिव	॥३॥)<sup class="calibre7"><a {http://www.idpf.org/2007/ops}type="noteref" href="#calibre_link-57" class="calibre8">*</a></sup></p>
			<p class="verse">शुश्रूषुस्त्वेव मेधावी पुरुषो नियतेन्द्रियः ।<br class="calibre1" />जानीयादागमान् सर्वान् ग्राह्यं<a id="calibre_link-430" class="calibre5"></a> च न विरोधयेत्	॥४॥</p>
			<p class="verse">अनेयस्त्वतिमानी च<sup class="calibre7"><a {http://www.idpf.org/2007/ops}type="noteref" href="#calibre_link-58" class="calibre8">*</a></sup> दुरात्मा पापपूरुषः ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-59" class="calibre8">*</a></sup>धृष्टमुत्सृज्य कल्याणं करोति बहुपातकम्<sup class="calibre7"><a {http://www.idpf.org/2007/ops}type="noteref" href="#calibre_link-60" class="calibre8">*</a></sup>	॥५॥</p>
			<p class="verse">नाथवन्तं तु सुहृदं<sup class="calibre7"><a {http://www.idpf.org/2007/ops}type="noteref" href="#calibre_link-61" class="calibre8">*</a></sup> प्रतिषेधति<sup class="calibre7"><a {http://www.idpf.org/2007/ops}type="noteref" href="#calibre_link-62" class="calibre8">*</a></sup> पातकान् ।<br class="calibre1" />निवर्तते च लक्ष्मीवान् नालक्ष्मीवान् निवर्तते	॥६॥</p>
			<p class="calibre6"><span class="calibre4">(ल) नाथवन्तं तु सुहृदं प्रतिषेधति पातकात्</span> <span>इत्यत्र पातकात् लक्ष्मीवान् निवर्तते इत्युत्तरेणान्वयः ।</span></p>
			<p class="verse">यथा ह्युच्चावचैर्वाक्यैः<sup class="calibre7"><a {http://www.idpf.org/2007/ops}type="noteref" href="#calibre_link-63" class="calibre8">*</a></sup> क्षिप्तचित्तो नियम्यते ।<br class="calibre1" />तथैव सुहृदा<sup class="calibre7"><a {http://www.idpf.org/2007/ops}type="noteref" href="#calibre_link-64" class="calibre8">*</a></sup> शक्यस्त्वशक्यस्त्ववसीदति<a id="calibre_link-431" class="calibre5"></a>	॥७॥</p>
			<p class="verse">तथैव सुहृदोऽप्राज्ञान् कुर्वाणान् कर्म पापकम् ।<br class="calibre1" />प्राज्ञाः सम्प्रतिषेधन्ते यथाशक्ति पुनः पुनः	॥८॥</p>
			<p class="verse">स कल्याणं मनः कृत्वा नियम्यात्मानमात्मना ।<br class="calibre1" />कुरु मे वचनं तात येन पश्चान्न तप्स्यसे	॥९॥</p>
			<p class="verse">न वधः पूज्यते लोके सुप्तानामिह धर्मतः ।<br class="calibre1" />तथैव<sup class="calibre7"><a {http://www.idpf.org/2007/ops}type="noteref" href="#calibre_link-65" class="calibre8">*</a></sup> न्यस्तशस्त्राणां विमुक्तरथवाजिनाम्	॥१०॥</p>
			<p class="verse">ये च ब्रूयुस्तवास्मीति ये च स्युः शरणागताः ।<br class="calibre1" />विमुक्तमूर्धजा ये च ये चापि हतवाहनाः	॥११॥</p>
			<p class="verse">अद्य स्वप्स्यन्ति<a id="calibre_link-432" class="calibre5"></a> पाञ्चाला विमुक्तकवचाः प्रभो ।<br class="calibre1" />विश्वस्ता रजनीं सर्वे प्रेता इव विचेतसः	॥१२॥</p>
			<p class="verse">यस्तेषां तदवस्थानां द्रुह्यते पुरुषोऽनृजुः ।<br class="calibre1" />व्यक्तं स नरके मज्जेद् अगाधे विपुलेऽल्पवे	॥१३॥</p>
			<p class="verse">सर्वास्त्रविदुषां लोके श्रेष्ठस्त्वमसि विश्रुतः ।<br class="calibre1" />न च ते जातु लोकेऽस्मिन् सुसूक्ष्ममपि किल्बिषम्	॥१४॥</p>
			<p class="verse">त्वं पुनः सूर्यसङ्काशः श्वोभूत उदिते रवौ ।<br class="calibre1" />प्रकाशे सर्वभूतानां विजेता युधि शात्रवान्	॥१५॥</p>
			<p class="verse">असम्भावितरूपं हि त्वयि<a id="calibre_link-433" class="calibre5"></a> कर्म विगर्हितम् ।<br class="calibre1" />शुक्ले रक्तमिव न्यस्तं भवेदिति मतिर्मम	॥१६॥</p>
			<p class="text-center1">अश्वत्थामा</p>
			<p class="verse">एवमेतद् यथाऽऽत्थ त्वमनुशाससि मातुल ।<br class="calibre1" />तैस्तु धर्मो ह्ययं सेतुः<sup class="calibre7"><a {http://www.idpf.org/2007/ops}type="noteref" href="#calibre_link-66" class="calibre8">*</a></sup> शतधा विदळीकृतः<sup class="calibre7"><a {http://www.idpf.org/2007/ops}type="noteref" href="#calibre_link-67" class="calibre8">*</a></sup>	॥१७॥</p>
			<p class="verse">प्रत्यक्षं भूमिपालानां भवतां चापि सन्निधौ ।<br class="calibre1" />न्यस्तशस्त्रो मम पिता धृष्टद्युम्नेन पातितः	॥१८॥</p>
			<p class="verse">कर्णश्च पतिते चक्रे उत्थास्यन् रथिनां वरः ।<br class="calibre1" />उत्तमे व्यसने मग्नो हतो गाण्डीवधन्वना	॥१९॥</p>
			<p class="verse">(तथा शान्तनवो भीष्मो न्यस्तशस्त्रो निरायुधः<a id="calibre_link-434" class="calibre5"></a> ।<br class="calibre1" />शिखण्डिनं पुरस्कृत्य हतो गाण्डीवधन्वना	॥२०॥)<sup class="calibre7"><a {http://www.idpf.org/2007/ops}type="noteref" href="#calibre_link-68" class="calibre8">*</a></sup> </p>
			<p class="verse">भूरिश्रवा महेष्वासः तथा प्रायगतो रणे ।<br class="calibre1" />क्रोशतां भूमिपालानां <sup class="calibre7"><a {http://www.idpf.org/2007/ops}type="noteref" href="#calibre_link-69" class="calibre8">*</a></sup>युयुधानेन पातितः	॥२१॥</p>
			<p class="verse">एकाकी बहुभिस्तत्र परिवार्य महारथैः ।<br class="calibre1" />अधर्मेण नरव्याघ्रो भीमसेनेन पातितः	॥२२॥</p>
			<p class="verse">विलापो भग्नसक्थस्य यो मे राज्ञः परिश्रुतः ।<br class="calibre1" />वादिकानां कथयतां स मे मर्माणि कृन्तति	॥२३॥</p>
			<p class="verse">एवं चाधार्मिकाः पापाः पाञ्चाला भिन्नसेतवः ।<br class="calibre1" />तानेवं भिन्नमर्यादान् किं भवान् न विगर्हति<a id="calibre_link-435" class="calibre5"></a>	॥२४॥</p>
			<p class="verse">पितृहन्तॄनहं हत्वा पाञ्चालान् निशि सौप्तिके ।<br class="calibre1" />कामं कीटः पतङ्गो वा जन्म प्राप्य भवामि वै	॥२५॥</p>
			<p class="verse">त्वरे चाहमनेनाद्य यदिदं मे चिकीर्षितम् ।<br class="calibre1" />तस्य मे त्वरमाणस्य कुतो निद्रा कुतः सुखम्	॥२६॥</p>
			<p class="verse">न स जातः पुमान् लोके कश्चिन्न च भविष्यति ।<br class="calibre1" />यो मे व्यावर्तयेदेतां वधे तेषां कृतां मतिम्	॥२७॥</p>
			<p class="text-center1">सञ्जयः</p>
			<p class="verse">एवमुक्त्वा महाराज द्रोणपुत्रः प्रतापवान् ।<br class="calibre1" />एकान्ते योजयित्वाऽश्वान् प्रायादभिमुखः परान्	॥२८॥</p><div class="calibre"><a id="calibre_link-436" class="calibre5"></a></div>
			<p class="verse">तमब्रूतां महाभागौ भोजशारद्वतावुभौ	॥२९॥</p>
			<p class="text-center1">कृपकृतवर्माणौ</p>
			<p class="verse">किमयं स्यन्दनो युक्तः किं च कार्यं चिकीर्षितम्	॥३०॥</p>
			<p class="verse">एकसार्थं प्रयाताः स्म त्वया सह नरर्षभ ।<br class="calibre1" />समदुःखसुखाश्चैव तस्माच्छासितुमर्हसि	॥३१॥</p>
			<p class="text-center1">सञ्जयः</p>
			<p class="verse">अश्वत्थामा तु सङ्क्रुद्धः पितुर्वधमनुस्मरन् ।<br class="calibre1" />ताभ्यां तथ्यं तथाऽऽचख्यौ यदस्यात्मचिकीर्षितम्	॥३२॥</p>
			<p class="text-center1">द्रौणिः</p>
			<p class="verse">हत्वा शतसहस्राणि योधानां निशितैः शरैः ।<br class="calibre1" />न्यस्तशस्त्रो मम पिता धृष्टद्युम्नेन<a id="calibre_link-437" class="calibre5"></a> पातितः	॥३३॥</p>
			<p class="verse">तं तथैव हनिष्यामि न्यस्तवर्माणमाहवे<sup class="calibre7"><a {http://www.idpf.org/2007/ops}type="noteref" href="#calibre_link-70" class="calibre8">*</a></sup> ।<br class="calibre1" />पुत्रं पाञ्चालराजस्य पापं पापेन कर्मणा	॥३४॥</p>
			<p class="verse">कथं विनिहतः पापः पाञ्चाल्यः पशुवन्मया ।<br class="calibre1" />शस्त्राग्निविजितान् लोकान् प्राप्नुयादिति मे मतिः	॥३५॥</p>
			<p class="verse">क्षिप्रं सन्नद्धकवचौ सखड्गौ सहकार्मुकौ ।<br class="calibre1" />मामास्थाय प्रतीक्षेतां रथस्थौ च परन्तपौ	॥३६॥</p>
			<p class="text-center1">सञ्जयः</p>
			<p class="verse">इत्युक्त्वा रथमास्थाय प्रायादभिमुखः परान् ।<br class="calibre1" />तमन्वगात् कृपो राजन् कृतवर्मा च सात्वतः	॥३७॥</p>
			<p class="verse"><a id="calibre_link-438" class="calibre5"></a>ते प्रयाता व्यरोचन्त परानभिमुखास्त्रयः ।<br class="calibre1" />हूयमाना यथा यज्ञे समिद्धा हव्यवाहनाः	॥३८॥</p>
			<p class="verse">ययुश्च शिबिरं तेषां सम्प्रसुप्तजनं विभो ।<br class="calibre1" />द्वारदेशं समासाद्य द्रौणिस्तस्थौ रथोत्तमे	॥३९॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि अश्वत्थाम्नः शिबिरप्रवेशं नाम पञ्चमोऽध्यायः ॥५॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-439">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अ.२८)</h2>
			<p class="verse1">उग्ररूपधरं रुद्रं स्वकीयां तन्वमेव सः ।<br class="calibre1" />परीतं<a id="calibre_link-440" class="calibre5"></a> वासुदेवं च बहुकोटिस्वरूपिणा ॥१२७॥</p>
			<p class="verse">दृष्ट्वैव वासुदेवं तमत्रसद् गौतमीसुतः ।<br class="calibre1" />वासुदेवाज्ञयैवात्र स्वात्मनाऽपि सदाशिवः ॥१२८॥</p>
			<p class="verse">अयुद्ध्यदग्रसच्चाऽशु द्रौणेः सर्वायुधान्यपि ।<br class="calibre1" />अचिन्त्या हरिशक्तिर्यद् दृश्यन्तेऽत्महनोऽपि हि ॥१२९॥</p>
		</section>
		<section class="level1" id="calibre_link-441">
			<h2 class="level2-title" {http://www.idpf.org/2007/ops}type="title">६. षष्ठोऽध्यायः</h2>
			<p class="text-center2">अश्वत्थाम्नः शिबिरद्वारस्थमहाभूतदर्शनम् । भूतजिगीषया द्रौणिविसृष्टानामस्त्र- <br class="calibre1" />शस्त्राणां भूतेन ग्रसनम् । ततश्चिन्तातान्तस्य द्रौणेर्महादेवोपासनाध्यवसायः<a id="calibre_link-442" class="calibre5"></a> ।</p>
			<p class="text-center1">धृतराष्ट्रः</p>
			<p class="verse">द्वारदेशे ततो द्रौणिमवस्थितमवेक्ष्य तौ ।<br class="calibre1" />अकुर्वतां भोजकृपौ किं सञ्जय वदस्व मे	॥१॥</p>
			<p class="text-center1">सञ्जयः</p>
			<p class="verse">कृतवर्माणमामन्त्र्य कृपं च स महारथः ।<br class="calibre1" />द्रौणिर्मन्युपरीतात्मा शिबिरद्वारमासदत्	॥२॥</p>
			<p class="verse">तत्र भूतं महाकायं चन्द्राग्निसमवर्चसम् ।<br class="calibre1" />सोऽपश्यद् द्वारमावृत्य तिष्ठन्तं रोमहर्षणम्	॥३॥</p>
			<p class="calibre6">(ल) <span class="calibre4">तत्र भूतं महाकायम्</span> <span>इत्यत्र</span> <span class="calibre4">भूतं</span> <span>सुमहद्भूतं रुद्रम् ।</span></p>
			<p class="verse">वसानं चर्म वैयाघ्रं वसारुधिरविस्रवम् ।<br class="calibre1" /><a id="calibre_link-443" class="calibre5"></a>कृष्णाजिनोत्तरासङ्गं नागयज्ञोपवीतिनम्	॥४॥</p>
			<p class="verse">बाहुभिः <sup class="calibre7"><a {http://www.idpf.org/2007/ops}type="noteref" href="#calibre_link-71" class="calibre8">*</a></sup>स्वायतैर्भीमैर्नानाप्रहरणोद्यतैः ।<br class="calibre1" />बद्धाङ्गदमहासर्पं ज्वालामालाकुलाननम्	॥५॥</p>
			<p class="verse">दंष्ट्राकरालवदनं व्यादितास्यं भयावहम् ।<br class="calibre1" />नयनानां सहस्रैश्च विविधैरभिभूषितम्	॥६॥</p>
			<p class="verse">नैव तस्य वपुः शक्यं प्रवक्तुं वेष एव वा ।<br class="calibre1" />सर्वथा तु तदालोक्य<sup class="calibre7"><a {http://www.idpf.org/2007/ops}type="noteref" href="#calibre_link-72" class="calibre8">*</a></sup> स्फुटेयुरपि पर्वताः	॥७॥</p>
			<p class="verse">तस्यास्य नासिकायाश्च<sup class="calibre7"><a {http://www.idpf.org/2007/ops}type="noteref" href="#calibre_link-73" class="calibre8">*</a></sup> श्रवणाभ्यां च भारत ।<br class="calibre1" />तेभ्यश्चाक्षिसहस्रेभ्यः प्रादुरासन् महार्चिषः<a id="calibre_link-444" class="calibre5"></a>	॥८॥</p>
			<p class="verse">तथा तेजोमरीचिभ्यः शङ्खचक्रगदायुधाः<sup class="calibre7"><a {http://www.idpf.org/2007/ops}type="noteref" href="#calibre_link-74" class="calibre8">*</a></sup> ।<br class="calibre1" />प्रादुरासन् हृषीकेशाः शतशोऽथ सहस्रशः	॥९॥</p>
			<p class="verse">तदत्यद्भुतमालोक्य <sup class="calibre7"><a {http://www.idpf.org/2007/ops}type="noteref" href="#calibre_link-75" class="calibre8">*</a></sup>सर्वभूतभयङ्करम् ।<br class="calibre1" />द्रौणिरव्यथितो<sup class="calibre7"><a {http://www.idpf.org/2007/ops}type="noteref" href="#calibre_link-76" class="calibre8">*</a></sup> दिव्यैरस्त्रशस्त्रैरवाकिरत्	॥१०॥</p>
			<p class="verse">द्रौणिमुक्तान् शितान् बाणान् तद्भूतं महदग्रसत् ।<br class="calibre1" />उदधेरिव वार्योघान् पावको बडवामुखः	॥११॥</p>
			<p class="verse">अग्रसत् तांस्तथाभूतान् द्रौणिना प्रहितान् शरान्	॥१२॥</p>
			<p class="verse">अश्वत्थामा च सम्प्रेक्ष्य तान् शरौघान् निरर्थकान् ।<br class="calibre1" />रथशक्तिं मुमोचास्मै<a id="calibre_link-445" class="calibre5"></a> दीप्तामग्निशिखोपमाम्	॥१३॥</p>
			<p class="verse">सा तदाहत्य दीप्ताग्र्या रथशक्तिरदीर्यत ।<br class="calibre1" />युगान्ते सूर्यमाहत्य महोल्केव दिवश्च्युता	॥१४॥</p>
			<p class="verse">अथ हेमप्रभं दिव्यं खड्गमाकाशवर्चसम् ।<br class="calibre1" />कोशात् समुद्बबर्हाशु बिलाद्दीप्तमिवोरगम्	॥१५॥</p>
			<p class="verse">स तं<sup class="calibre7"><a {http://www.idpf.org/2007/ops}type="noteref" href="#calibre_link-77" class="calibre8">*</a></sup> खड्गवरं धीमान् भूताय प्राहिणोत् तदा ।<br class="calibre1" />स तदासाद्य वै भूतं <sup class="calibre7"><a {http://www.idpf.org/2007/ops}type="noteref" href="#calibre_link-78" class="calibre8">*</a></sup>बिलं नकुलवद् ययौ	॥१६॥</p>
			<p class="verse">ततः स कुपितो द्रौणिरिन्द्रकेतुनिभां गदाम् ।<br class="calibre1" />ज्वलन्तीं प्राहिणोत् तस्मै भूतं तामपि चाग्रसत्	॥१७॥</p><div class="calibre"><a id="calibre_link-446" class="calibre5"></a></div>
			<p class="verse">ततः सर्वायुधाभावे वीक्षमाणस्ततस्ततः ।<br class="calibre1" />अपश्यत् कृतमाकाशम् अनाकाशं जनार्दनैः	॥१८॥</p>
			<p class="calibre6">(ल) <span class="calibre4">अपश्यत्कृतमाकाशमनाकाशं जनार्दनैः</span> <span>इत्यत्र</span> <span class="calibre4">जनार्दनैः</span> <span>जनार्दन-रूपैः ।</span></p>
			<p class="verse">तदद्भुतमिदं दृष्ट्वा द्रोणपुत्रो निरायुधः ।<br class="calibre1" />अचिन्तयत् सुसन्त्रस्तः कृपभोजवचः स्मरन्	॥१९॥</p>
			<p class="text-center1">द्रौणिः</p>
			<p class="verse">ब्रुवतामप्रियं पथ्यं सुहृदां न शृणोति यः ।<br class="calibre1" />स शोचत्यापदं प्राप्य यथाऽहमवमत्य तौ	॥२०॥</p>
			<p class="verse">शास्त्रदृष्टमवज्ञाय समतीत्य जिघांसति ।<br class="calibre1" />स<a id="calibre_link-447" class="calibre5"></a> पथः प्रच्युतो धर्म्याद् विपथे प्रतिहन्यते	॥२१॥</p>
			<p class="calibre6">(ल) <span class="calibre4">शास्त्रदृष्टमवज्ञाय</span> <span>इत्यत्र अवज्ञाय,</span> <span class="calibre4">समतीत्य</span> <span>अतिक्रम्य चेति योजना</span> </p>
			<p class="verse">गोब्राह्मणनृपस्त्रीषु सख्युभ्रातुर्गुरोस्तथा ।<br class="calibre1" />वृद्धबालजडान्धेषु सुप्तभीतोत्थितेषु च	॥२२॥</p>
			<p class="calibre6">(ल) <span class="calibre4">सख्युर्भ्रातुर्गुरोस्तथा</span> <span>इत्यत्र सख्युभ्रातुर्गुरोरुपरि इति योग्यपदा-ध्याहारेण योजना । उत्थितेषु बुद्ध्वा</span> <span class="calibre4">उत्थितेषु</span><span>, पलायितेष्वित्यर्थः ।</span></p>
			<p class="verse">मत्तोन्मत्तप्रमत्तेषु <sup class="calibre7"><a {http://www.idpf.org/2007/ops}type="noteref" href="#calibre_link-79" class="calibre8">*</a></sup>न च शस्त्रं<a id="calibre_link-448" class="calibre5"></a> प्रयोजयेत्	॥२३॥</p>
			<p class="verse">इत्येवं गुरुभिः पूर्वमुपदिष्टं नृणां सदा	॥२४॥</p>
			<p class="verse">सोऽहमुत्क्रम्य पन्थानं शास्त्रदृष्टं सनातनम् ।<br class="calibre1" />अमार्गेणैवमारब्धो घोरां तरितुमापदम्	॥२५॥</p>
			<p class="verse">तां चापदं घोरतरां प्रवदन्ति मनीषिणः ।<br class="calibre1" />यदुद्यम्य महत्कृत्यं भयादिह निवर्तते	॥२६॥</p>
			<p class="verse">अशक्यं चैव कः कर्तुं शक्तः <sup class="calibre7"><a {http://www.idpf.org/2007/ops}type="noteref" href="#calibre_link-80" class="calibre8">*</a></sup>शक्तिबलादिह ।<br class="calibre1" />न हि दैवाद् गरीयो वै मानुष्यं किञ्चिदिष्यते	॥२७॥</p>
			<p class="verse">मानुष्यं कुर्वतः कर्म यदि दैवान्न सिद्ध्यति ।<br class="calibre1" />स पथः प्रच्युतो<a id="calibre_link-449" class="calibre5"></a> धर्म्याद् विपथे प्रतिहन्यते<sup class="calibre7"><a {http://www.idpf.org/2007/ops}type="noteref" href="#calibre_link-81" class="calibre8">*</a></sup>	॥२८॥</p>
			<p class="verse">प्रतिज्ञातं ह्यविज्ञानं प्रवदन्ति मनीषिणः<sup class="calibre7"><a {http://www.idpf.org/2007/ops}type="noteref" href="#calibre_link-82" class="calibre8">*</a></sup>	॥२९॥</p>
			<p class="verse">यदारभ्य क्रियां काञ्चिद् भयादिह निवर्तते ।<br class="calibre1" />तदिदं दुष्प्रणीतेन भयं मां समुपस्थितम्	॥३०॥</p>
			<p class="calibre6">(ल) <span class="calibre4">तदिदं दुष्प्रणीतेन</span> <span>इत्यत्र ‘भावे क्तः’ इति वचनात्</span> <span class="calibre4">दुष्प्रणीतं</span> <span>दुर्विनयः, तेन ।</span></p>
			<p class="verse">न हि द्रोणसुतः सङ्खे निवर्तेत कथञ्चन ।<br class="calibre1" />इदं च सुमहद्भूतं दैवदण्डमिवोद्यतम्	॥३१॥</p>
			<p class="verse">न चैतदभिजानामि चिन्तयन्नपि सर्वथा	॥३२॥</p>
			<p class="verse">ध्रुवं<a id="calibre_link-450" class="calibre5"></a> येयमधर्मेण प्रहिता कलुषा मतिः ।<br class="calibre1" />तस्याः फलमिदं घोरं प्रतिघाताय दृश्यते	॥३३॥</p>
			<p class="verse">तदिदं दैवविहितं मम सङ्खे निवर्तनम् ।<br class="calibre1" />नान्यत्र दैवादुद्यन्तुम् इह शक्यं कथञ्चन	॥३४॥</p>
			<p class="verse">सोऽहमद्य महादेवं प्रपद्ये शरणं प्रभुम् ।<br class="calibre1" />दैवदण्डमिदं घोरं स हि मे नाशयिष्यति	॥३५॥</p>
			<p class="verse">कपर्दिनं प्रपद्येऽहं<sup class="calibre7"><a {http://www.idpf.org/2007/ops}type="noteref" href="#calibre_link-83" class="calibre8">*</a></sup> देवदेवमुमापतिम् ।<br class="calibre1" />कपालमालिनं रुद्रं भगनेत्रहरं<sup class="calibre7"><a {http://www.idpf.org/2007/ops}type="noteref" href="#calibre_link-84" class="calibre8">*</a></sup> हरम्	॥३६॥</p>
			<p class="verse">स हि देवोऽत्यगाद् देवांस्तपसा नियमेन तु ।<br class="calibre1" />तस्माच्छरणमभ्येष्ये<a id="calibre_link-451" class="calibre5"></a> गिरिशं शूलपाणिनम्	॥३७॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि द्रोणेर्महद्भूतदर्शनं नाम षष्ठोऽध्यायः ॥६॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-452">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अ.२८)</h2>
			<p class="verse1">अतस्तया प्रेरितेन स्वात्मनैवाखिलेष्वपि ।<br class="calibre1" />आयुधेषु निगीर्णेषु द्रौणिर्यज्ञं तु मानसम् ।<br class="calibre1" />चक्रेऽत्मानं पशुं कृत्वा स्वात्मस्थायैव विष्णवे ॥१३०॥</p>
			<p class="verse">यज्ञतुष्टेन हरिणा प्रेरितः शङ्करः स्वयम् ।<br class="calibre1" />आत्मने द्रोणपुत्राय<a id="calibre_link-453" class="calibre5"></a> ददौ सर्वायुधानि च ॥१३१॥</p>
			<p class="verse">उवाच चाहमादिष्टो विष्णुना प्रभविष्णुना ।<br class="calibre1" />अरक्षं पार्थशिबिरमियन्तं कालमेव तु ॥१३२॥</p>
			<p class="verse">तदिच्छयैव निर्दिष्टो दास्ये मार्गं तवाद्य च ।<br class="calibre1" />आयुधानि च सर्वाणि हन्तुं सर्वानिमान् जनान् ॥१३३॥</p>
			<p class="verse">इत्युदीर्य प्रदायाऽशु सर्वा हेतीर्वृषध्वजः ।<br class="calibre1" />तत्रैवान्तर्दधे सोऽपि प्रोवाच कृपसात्वतौ ॥१३४॥</p>
			<p class="verse">ये निर्यास्यन्ति शिबिराज्जहितं तांस्तु सर्वशः ।<br class="calibre1" />इत्युक्त्वा प्रविवेशान्तर्धन्वी खड्गी कृतान्तवत्<a id="calibre_link-454" class="calibre5"></a> ॥१३५॥</p>
		</section>
		<section class="level1" id="calibre_link-455">
			<h2 class="level2-title" {http://www.idpf.org/2007/ops}type="title">७. सप्तमोऽध्यायः</h2>
			<p class="text-center2">द्रौणिना शिवस्तुतिः । द्रौणेः पुरतः काञ्चनवेद्यामग्न्युद्भवः । द्रौणेस्समीपे नानाविधभीषणभूतगणानामागमनम् । शिवेन आत्मनो हविष्ट्वकल्पन- <br class="calibre1" />पूर्वकमग्नौ प्रविष्टाय द्रौणये खड्गदानपूर्वकं तच्छरीरप्रवेशः । पुनरश्वत्थाम्नः शिबिरगमनम् ।</p>
			<p class="text-center1">सञ्जयः</p>
			<p class="verse">एवं सञ्चिन्तयित्वा तु द्रोणपुत्रो विशाम्पते ।<br class="calibre1" />अवतीर्य रथोपस्थाद् दध्यौ सम्प्रयतः स्थितः	॥१॥</p>
			<p class="text-center1">द्रौणिः</p>
			<p class="verse">उग्रं स्थाणुं<a id="calibre_link-456" class="calibre5"></a> शिवं रुद्रं शर्वमीशानमीश्वरम् ।<br class="calibre1" />गिरिशं वरदं देवं भवं भावनमव्ययम्	॥२॥</p>
			<p class="verse"><sup class="calibre7"><a {http://www.idpf.org/2007/ops}type="noteref" href="#calibre_link-85" class="calibre8">*</a></sup>शितिकण्ठमजं रुद्रं दक्षक्रतुहरं हरम् ।<br class="calibre1" />विश्वरूपं विरूपाक्षं बहुरूपमुमापतिम्	॥३॥</p>
			<p class="verse">श्मशाननिलयं दृप्तं<sup class="calibre7"><a {http://www.idpf.org/2007/ops}type="noteref" href="#calibre_link-86" class="calibre8">*</a></sup> महागणपतिं विभुम् ।<br class="calibre1" />खट्वाङ्गधारिणं मुण्डं जटिलं ब्रह्मचारिणम्	॥४॥</p>
			<p class="verse">मनसा ह्यनुचिन्त्यैनं दुष्करेणाल्पतेजसा ।<br class="calibre1" />सोऽहमात्मोपहारेण यक्षे त्रिपुरान्तकम्<sup class="calibre7"><a {http://www.idpf.org/2007/ops}type="noteref" href="#calibre_link-87" class="calibre8">*</a></sup>	॥५॥</p>
			<p class="verse">स्तुतं स्तुत्यं स्तूयमानममोघं चर्मवाससम् ।<br class="calibre1" />विलोहितं नीलकण्ठं<a id="calibre_link-457" class="calibre5"></a> सुसूक्ष्मं<sup class="calibre7"><a {http://www.idpf.org/2007/ops}type="noteref" href="#calibre_link-88" class="calibre8">*</a></sup> दुर्निवारणम्	॥६॥</p>
			<p class="verse">शुक्रं विश्वसृजं ब्रह्म ब्रह्मचारिणमेव च ।<br class="calibre1" />प्रतपन्तं<sup class="calibre7"><a {http://www.idpf.org/2007/ops}type="noteref" href="#calibre_link-89" class="calibre8">*</a></sup> तपो नित्यमनन्तं तपसां पतिम्	॥७॥</p>
			<p class="verse">बहुरूपं गणाध्यक्षं त्र्यक्षं <sup class="calibre7"><a {http://www.idpf.org/2007/ops}type="noteref" href="#calibre_link-90" class="calibre8">*</a></sup>पारिषदप्रियम् ।<br class="calibre1" />धनाध्यक्षप्रियसखं गौरीहृदयनन्दनम्	॥८॥</p>
			<p class="verse">(कुमारपितरं पिङ्गं गोवृषोत्तमवाहनम् ।)<sup class="calibre7"><a {http://www.idpf.org/2007/ops}type="noteref" href="#calibre_link-91" class="calibre8">*</a></sup><br class="calibre1" />कृत्तिवाससमत्युग्रम् उमाभूषणतत्परम्	॥९॥</p>
			<p class="verse">परं परेभ्यः परमं परं यस्मान्न विद्यते ।<br class="calibre1" />इष्वस्त्रोत्तमभर्तारं दिगन्तं देशरक्षणम्	॥१०॥</p>
			<p class="verse">हिरण्यण्डकवचं<a id="calibre_link-458" class="calibre5"></a> देवं<sup class="calibre7"><a {http://www.idpf.org/2007/ops}type="noteref" href="#calibre_link-92" class="calibre8">*</a></sup> चारुमौलिविभूषणम् ।<br class="calibre1" />प्रपद्ये शरणं देवं परमेण समाधिना	॥११॥</p>
			<p class="verse">इमां चेदापदं घोरां तराम्यद्य सुदुस्तराम् ।<br class="calibre1" />सर्वभूतोपहारेण यक्ष्येऽहं शुचिना शुचिम्	॥१२॥</p>
			<p class="text-center1">सञ्जयः</p>
			<p class="verse">इति तस्य व्यवसितं ज्ञात्वा योगात् सुकर्मणः<sup class="calibre7"><a {http://www.idpf.org/2007/ops}type="noteref" href="#calibre_link-93" class="calibre8">*</a></sup> ।<br class="calibre1" />पुरस्तात् काञ्चनी वेदी प्रादुरासीन्महात्मनः	॥१३॥</p>
			<p class="verse">तस्यां वेद्यां तदा राजन् चित्रभानुरजायत ।<br class="calibre1" />गां दिशो विदिशः खं च ज्वालाभिरभिपूरयन्	॥१४॥</p>
			<p class="verse">दीप्तास्यनयनाश्चासन् नैकपादशिरोभुजाः ।<br class="calibre1" /><a id="calibre_link-459" class="calibre5"></a>द्विपशैलप्रतीकाशाः प्रादुरासन् महारथाः	॥१५॥</p>
			<p class="verse">श्ववराहोष्ट्ररूपाश्च हयगोमायुगोमुखाः ।<br class="calibre1" />ऋक्षमार्जारवदना द्विपव्याघ्रमुखास्तथा	॥१६॥</p>
			<p class="verse">(काकवक्त्राः प्लवमुखाः शुकवक्त्रास्तथैव च ।<br class="calibre1" />महागजसवक्त्राश्च हंसवक्त्राः सितप्रभाः	॥१७॥</p>
			<p class="verse">दार्वाघाटमुखाश्चापि चापवक्त्रास्तथैव च ।<br class="calibre1" />कूर्मनक्रमुखाश्चैव शिंशुमारमुखास्तथा	॥१८॥</p>
			<p class="verse">महामकरवक्त्राश्च तिमिवक्त्राश्च भारत ।<br class="calibre1" />हरिवक्त्राः क्रौञ्चमुखाः कपोताहिमुखास्तथा	॥१९॥)<sup class="calibre7"><a {http://www.idpf.org/2007/ops}type="noteref" href="#calibre_link-94" class="calibre8">*</a></sup></p><div class="calibre"><a id="calibre_link-460" class="calibre5"></a></div>
			<p class="verse">पारावतमुखाश्चैव <sup class="calibre7"><a {http://www.idpf.org/2007/ops}type="noteref" href="#calibre_link-95" class="calibre8">*</a></sup>कङ्कवक्त्रास्तथैव च ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-96" class="calibre8">*</a></sup>फणिवक्त्राः सहस्राक्षास्तथैव च शतोदराः	॥२०॥</p>
			<p class="verse">निर्मांसाः काकवक्त्राश्च श्येनवक्त्राश्च भारत ।<br class="calibre1" />तथैवाशिरसो राजन् ऋक्षवक्त्राश्च भीषणाः	॥२१॥</p>
			<p class="verse">प्रदीप्तजिह्वानेत्रास्या ज्वालावक्त्रास्तथैव च	॥२२॥</p>
			<p class="verse">शङ्खमालापरिकराः शङ्खध्वनिसमस्वनाः ।<br class="calibre1" />जटाधराः पञ्चशिखास्तथा मुण्डाः कृशोदराः	॥२३॥</p>
			<p class="verse">चतुर्दंष्ट्राश्चतुर्जिह्वाः शङ्कुकर्णाः किरीटिनः ।<br class="calibre1" />मौञ्जीधराश्च राजेन्द्र<a id="calibre_link-461" class="calibre5"></a> तथा कुञ्चितमूर्धजाः	॥२४॥</p>
			<p class="verse">उष्णीषिणो मकुटिनश्चारुवक्त्राः स्वलङ्कृताः ।<br class="calibre1" />पद्मोत्पलापीडधरास्तथा कुमुदधारिणः	॥२५॥</p>
			<p class="verse">माहात्म्येन च संयुक्ताः शतशोऽथ सहस्रशः ।<br class="calibre1" />शतघ्नीचक्रहस्ताश्च तथा मुसलपाणयः	॥२६॥</p>
			<p class="verse"><sup class="calibre7"><a {http://www.idpf.org/2007/ops}type="noteref" href="#calibre_link-97" class="calibre8">*</a></sup>मुषण्डीपाशहस्ताश्च गदाहस्ताश्च भारत ।<br class="calibre1" />पृष्ठेषु बद्धेषुधयो चित्रचापा रणोत्कटाः	॥२७॥</p>
			<p class="verse">सध्वजाः सपाताकाश्च सघण्टाः सपरश्वथाः ।<br class="calibre1" />महापाशोद्यतकराः तथा लगुडपाणयः	॥२८॥</p>
			<p class="verse">शूलहस्ताः<sup class="calibre7"><a {http://www.idpf.org/2007/ops}type="noteref" href="#calibre_link-98" class="calibre8">*</a></sup> खड्गहस्ताः सर्पोच्छ्रितकिरीटिनः<a id="calibre_link-462" class="calibre5"></a> ।<br class="calibre1" />महासर्पाङ्गदधराश्चित्राभरणधारिणः	॥२९॥</p>
			<p class="verse">रजोध्वस्ताः पङ्कदिग्धाः सर्वे चित्राम्बरस्रजः ।<br class="calibre1" />नीलाङ्गाः कमलाङ्गाश्च मुण्डवक्त्रास्तथैव च	॥३०॥</p>
			<p class="verse">भेरीशङ्खमृदङ्गास्ते झर्झरानकगोमुखान् ।<br class="calibre1" />अवादयन् पारिषदाः संहृष्टाः कनकप्रभाः	॥३१॥</p>
			<p class="verse">गायमानास्तथैवान्ये संहृष्टाः पुरुषर्षभाः ।<br class="calibre1" />लङ्घयन्तः प्लवन्तश्च वल्गन्तश्च महारथाः<sup class="calibre7"><a {http://www.idpf.org/2007/ops}type="noteref" href="#calibre_link-99" class="calibre8">*</a></sup>	॥३२॥</p>
			<p class="verse">धावन्तो जवनाश्चण्डाः पवनोद्धूतमूर्धजाः ।<br class="calibre1" />मत्ता इव महानागा विनदन्तो मुहुर्मुहुः<a id="calibre_link-463" class="calibre5"></a>	॥३३॥</p>
			<p class="verse">सुभीमा घोररूपाश्च शूलपट्टिश<sup class="calibre7"><a {http://www.idpf.org/2007/ops}type="noteref" href="#calibre_link-100" class="calibre8">*</a></sup>पाणयः ।<br class="calibre1" />विरागचित्रवसनाः<sup class="calibre7"><a {http://www.idpf.org/2007/ops}type="noteref" href="#calibre_link-101" class="calibre8">*</a></sup> चित्रमाल्यानुलेपनाः	॥३४॥</p>
			<p class="verse">रत्नचित्राङ्गदधराः समुद्यतकरास्तथा<sup class="calibre7"><a {http://www.idpf.org/2007/ops}type="noteref" href="#calibre_link-102" class="calibre8">*</a></sup> ।<br class="calibre1" />हन्तारो द्विषतां शूराः प्रसह्यासह्यविक्रमाः	॥३५॥</p>
			<p class="verse">पातारोऽसृग्वसौघानां मांसान्त्रकृतभोजनाः ।<br class="calibre1" />चूडालाः कर्णिकाराश्च प्रहृष्टा मन्थरोदराः ।<br class="calibre1" />अतिह्रस्वातिदीर्घाश्च प्रलम्बाश्चातिभैरवाः	॥३६॥</p>
			<p class="verse">विकटाः काललम्बोष्ठा बृहच्छेफाण्डपिण्डकाः	॥३७॥</p>
			<p class="verse">महार्हनानामकुटा मुण्डाश्च<a id="calibre_link-464" class="calibre5"></a> जटिलाः परे ।<br class="calibre1" />सार्केन्दुग्रहनक्षत्रां द्यां कुर्वंस्ते महीतळे	॥३८॥</p>
			<p class="verse">उत्सहेरंश्च ये हन्तुं भूतग्रामं चतुर्विधम् ।<br class="calibre1" />ये च वीतभया नित्यं हरस्य भ्रुकुटीतटाः	॥३९॥</p>
			<p class="verse">कामकारकराः सिद्धाः त्रैलोक्यस्येश्वरेश्वराः ।<br class="calibre1" />नित्यानन्दाः प्रमुदिता वागीशा वीतमत्सराः	॥४०॥</p>
			<p class="verse">प्राप्याष्टगुणमैश्वर्यं ये न यान्ति च विस्मयम् ।<br class="calibre1" />येषां विस्मयते नित्यं कर्मभिर्भगवान् भवः	॥४१॥</p>
			<p class="verse">मनोवाक्कर्मभिर्युक्तैर्नित्यमाराधितश्च<a id="calibre_link-465" class="calibre5"></a> यैः ।<br class="calibre1" />(मनोवाक्कर्मभिर्भक्तान् पाति पुत्रानिवौरसान्	॥४२॥)<sup class="calibre7"><a {http://www.idpf.org/2007/ops}type="noteref" href="#calibre_link-103" class="calibre8">*</a></sup> </p>
			<p class="verse">पिबन्तोऽसृग्वसाश्चान्ये क्रुद्धा ब्रह्मद्विषां सदा ।<br class="calibre1" />चतुर्विधात्मकं सोमं ये पिबन्ति च नित्यदा	॥४३॥</p>
			<p class="verse">श्रुतेन ब्रह्मचर्येण तपसा च दमेन च ।<br class="calibre1" />ये समाराध्य शूलाङ्कं भवसायुज्यमागताः	॥४४॥</p>
			<p class="verse">यैरात्मभूतैर्भगवान् पार्वत्या च महेश्वरः ।<br class="calibre1" />सह भूतगणैर्भुङ्क्ते भूतभव्यभवत्प्रभुः	॥४५॥</p>
			<p class="verse">नानाविचित्रहसितैः क्ष्वेलितोत्कृष्टगर्जितैः ।<br class="calibre1" />संनादयन्तस्ते<a id="calibre_link-466" class="calibre5"></a> विश्वमश्वत्थामानमभ्ययुः	॥४६॥</p>
			<p class="verse">संस्तुवन्तो महादेवं हाकुर्वाणाः<sup class="calibre7"><a {http://www.idpf.org/2007/ops}type="noteref" href="#calibre_link-104" class="calibre8">*</a></sup> सुवर्चसः ।<br class="calibre1" />विवर्धयिषवो द्रौणेर्महिमानं महात्मनः	॥४७॥</p>
			<p class="verse">जिज्ञासमानास्तत् तेजः सौप्तिकं च दिदृक्षवः ।<br class="calibre1" />भीमोग्रपरिघालातशूलपट्टसपाणयः	॥४८॥</p>
			<p class="verse">घोररूपाः समाजग्मुर्भूतसङ्घाः सहस्रशः	॥४९॥</p>
			<p class="verse">जनयेयुर्भयं ये हि त्रैलोक्यस्यापि दर्शनात् ।<br class="calibre1" />न तु तान् प्रेक्षमाणोऽपि व्यथामुपजगाम ह	॥५०॥</p>
			<p class="verse">अथ द्रौणिर्धनुष्पाणिर्बद्धगोधाङ्गुलित्रवान् ।<br class="calibre1" />स्वयमेवात्मनाऽऽत्मानमुप<a id="calibre_link-467" class="calibre5"></a>ाहारमुपाहरत्<sup class="calibre7"><a {http://www.idpf.org/2007/ops}type="noteref" href="#calibre_link-105" class="calibre8">*</a></sup>	॥५१॥</p>
			<p class="verse">धनूंषि समिधस्तत्र पवित्राणि सिताः शराः ।<br class="calibre1" />हविरात्मवतश्चात्मा तस्मिन् भारत कर्मणि	॥५२॥</p>
			<p class="verse">ततः सोमेन मन्त्रेण द्रोणपुत्रः प्रतापवान् ।<br class="calibre1" />उपहारं महामन्युरथात्मानमुपाहरत्	॥५३॥</p>
			<p class="verse">तं रुद्रं रौद्रकर्माणं रौद्रैः कर्मभिरच्युतम् ।<br class="calibre1" />अभिष्टूय महात्मानमित्युवाच कृताञ्जलिः	॥५४॥</p>
			<p class="text-center1">द्रौणिः</p>
			<p class="verse">इममात्मानमद्याहं जातमाङ्गिरसे कुले ।<br class="calibre1" />अग्नौ जुहोमि भगवन् प्रतिगृह्णीष्व मे<sup class="calibre7"><a {http://www.idpf.org/2007/ops}type="noteref" href="#calibre_link-106" class="calibre8">*</a></sup> बलिम्	॥५५॥</p>
			<p class="verse">तव<a id="calibre_link-468" class="calibre5"></a> भक्त्या महादेव परमेण समाधिना ।<br class="calibre1" />अस्यामापदि विश्वात्मन्नुपाकुर्मि महाव्रतः	॥५६॥</p>
			<p class="verse">त्वयि सर्वाणि भूतानि सर्वभूतेषु चासि वै ।<br class="calibre1" />गुणानां तु प्रधानानामेकत्वं त्वयि तिष्ठति	॥५७॥</p>
			<p class="verse">समभूताशय विभो हविर्भूतमवस्थितम् ।<br class="calibre1" />प्रतिगृहाण मां देव यदि शक्याः परे मया	॥५८॥</p>
			<p class="text-center1">सञ्जयः</p>
			<p class="verse">इत्युक्त्वा द्रौणिरास्थाय तां वेदीं <sup class="calibre7"><a {http://www.idpf.org/2007/ops}type="noteref" href="#calibre_link-107" class="calibre8">*</a></sup>दीप्तपावकाम् ।<br class="calibre1" />सन्त्यज्यात्मानमारुह्य कृष्णवर्त्मन्युपाविशत्	॥५९॥</p>
			<p class="verse">तमूर्ध्वबाहुं निश्चेष्टं<a id="calibre_link-469" class="calibre5"></a> दृष्ट्वा हविरुपस्थितम् ।<br class="calibre1" />अब्रवीद् भगवान् साक्षान्महादेवो हसन्निव	॥६०॥</p>
			<p class="text-center1">महेश्वरः</p>
			<p class="verse">सत्यशौचार्जवत्यागैस्तपसा नियमेन च ।<br class="calibre1" />क्षान्त्या भक्त्या च धृत्या च कर्मणा मनसा गिरा<sup class="calibre7"><a {http://www.idpf.org/2007/ops}type="noteref" href="#calibre_link-108" class="calibre8">*</a></sup>	॥६१॥</p>
			<p class="verse">यथावदहमाराध्यः कृष्णेनाक्लिष्टकर्मणा ।<br class="calibre1" />तस्मादिष्टतमः <sup class="calibre7"><a {http://www.idpf.org/2007/ops}type="noteref" href="#calibre_link-109" class="calibre8">*</a></sup>कृष्णाद् अन्यो मम न विद्यते	॥६२॥</p>
			<p class="calibre6"><span class="calibre4">(ल) यथावदहमाराध्यः कृष्णोनाक्लिष्टकर्मणा</span> <span>इत्यत्र</span> <span class="calibre4">कृष्णेन</span> <span>अर्जुनेन ।</span></p>
			<p class="verse">कुर्वता तस्य सम्मानं त्वां च जिज्ञासता मया ।<br class="calibre1" />पाञ्चालः<a id="calibre_link-470" class="calibre5"></a> सर्वदा गुप्ता मायाश्च बहुशः कृताः<sup class="calibre7"><a {http://www.idpf.org/2007/ops}type="noteref" href="#calibre_link-110" class="calibre8">*</a></sup>	॥६३॥</p>
			<p class="verse">ततस्तस्यैव मानार्थं पाञ्चाला रक्षिता मया ।<br class="calibre1" />अभिभूतास्तु<sup class="calibre7"><a {http://www.idpf.org/2007/ops}type="noteref" href="#calibre_link-111" class="calibre8">*</a></sup> कालेन नैषामद्यास्ति जीवितम्	॥६४॥</p>
			<p class="text-center1">सञ्जयः</p>
			<p class="verse">एवमुक्त्वा महेष्वासं भगवानात्मनस्तनुम् ।<br class="calibre1" />आविवेश ददौ चास्मै विमलं खड्गमुत्तमम्	॥६५॥</p>
			<p class="calibre6">(ल) <span class="calibre4">एवमुक्त्वा महेष्वासं भगवानात्मनस्तनुम्</span> <span>इत्यत्र आत्मनस्तनु- मित्युक्त्या रुद्रस्य द्रौणेश्चैकत्वोक्त्या पूज्यपूजकभावायोगात् अश्वत्थामकृता- त्मोपहारादिकं रुद्रान्तर्गतश्रीमहाविष्<a id="calibre_link-471" class="calibre5"></a>णुविषयकमिति ज्ञेयम् । अत एव ‘आत्म- स्थायैव विष्णवे’</span><sup class="calibre7"><a {http://www.idpf.org/2007/ops}type="noteref" href="#calibre_link-112" class="calibre8">*</a></sup> <span>इति प्राचां वाचः । ‘गुहाशयायैव न देहमानिने’</span><sup class="calibre7"><a {http://www.idpf.org/2007/ops}type="noteref" href="#calibre_link-113" class="calibre8">*</a></sup> <span>इति श्रीभागवते रुद्रोक्तिश्च । अतो न कुत्रापि पूर्वोत्तरविरोध इत्यनुसन्धेयम् ॥</span></p>
			<p class="verse">अथाविष्टो भगवता<sup class="calibre7"><a {http://www.idpf.org/2007/ops}type="noteref" href="#calibre_link-114" class="calibre8">*</a></sup> भूयो जज्वाल तेजसा ।<br class="calibre1" />वेगवांश्चाभवद् युद्धे देवसृष्टेन तेजसा	॥६६॥</p>
			<p class="verse">तं दृष्ट्वा सर्वभूतानि<sup class="calibre7"><a {http://www.idpf.org/2007/ops}type="noteref" href="#calibre_link-115" class="calibre8">*</a></sup> रक्षांसि च समाद्रवन्	॥६७॥</p>
			<p class="verse">अभितः शिबिरं यान्तं द्रोणपुत्रं महारथम् ।<br class="calibre1" />देवदेवं हरं स्थाणुं यान्तं साक्षादिवेश्वरम्<a id="calibre_link-472" class="calibre5"></a>	॥६८॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि अश्वत्थाम्नः खड्गलाभ-शिबिरप्रवेशो नाम सप्तमोऽध्यायः ॥७॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-473">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अ.२८)</h2>
			<p class="verse1">पारावताश्वं स तदा शयानमुपेत्य पद्भ्यां समताडयच्च ।<br class="calibre1" />वक्षस्यसाववदद् वीतनिद्रो जाने भवन्तं हि गुरोस्तनूजम्	॥१३६॥</p>
			<p class="verse">समुत्थितं मां जहि शस्त्रपाणिं शस्त्रेण वीरोऽसि स वीरधर्मः ।<br class="calibre1" />लोकाश्च मे सन्त्वथ शस्त्रपूता इति<a id="calibre_link-474" class="calibre5"></a> ब्रुवाणं स रुषा जगाद	॥१३७॥</p>
			<p class="verse">न सन्ति हि ब्रह्महणां सुलोकाः विशेषतश्चैव गुरुद्रुहां पुनः ।<br class="calibre1" />न धर्मयुद्धेन वधार्हकाश्च ये त्वद्विधाः पापतमाः सुपाप	॥१३८॥</p>
			<p class="verse">अवश्यभाविनं मृत्युं धृष्टद्युम्नो विचिन्त्य तम् ।<br class="calibre1" />तूष्णीं बभूव स्वप्नेऽपि नित्यं पश्यति तां मृतिम्	॥१३९॥</p>
			<p class="verse">द्रौणिं च काळरात्रिं च द्रोणपातादनन्तरम् ।<br class="calibre1" />विशसन्तं कृषन्तीं च स्वप्नेऽपश्यद्धि पार्षतः	॥१४०॥</p>
			<p class="verse">समाक्षिपद् द्रोणसुतोऽस्य कण्ठे निबध्य<a id="calibre_link-475" class="calibre5"></a> मौर्वी धनुषोऽप्युरस्थः ।<br class="calibre1" />ममन्थ कृच्छ्रेण विहाय देहं ययौ निजस्थानमसौ च वह्निः	॥१४१॥</p>
			<p class="verse">ततः शिखण्डिनं हत्वा युधामन्यूत्तमोजसौ ।<br class="calibre1" />जनमेजयं च पाञ्चालीसुतानभिययौ ज्वलन्	॥१४२॥</p>
			<p class="verse">तैरुत्थितैरस्यमानः शरैः खड्गेन जघ्निवान् ।<br class="calibre1" />सर्वान् सव्यापसव्येन तथाऽन्यान् पाण्डवात्मजान्	॥१४३॥</p>
			<p class="verse">ऋत एकं भैमसेनिं काशिराजात्मजात्मजम् ।<br class="calibre1" />तं तदाऽन्तर्हितः शर्वः कैलासमनयत् क्षणात्	॥१४४॥</p>
			<p class="verse">स शर्वत्रातनामाऽऽसीदतस्तत्रैव सोऽवसत्<a id="calibre_link-476" class="calibre5"></a> ।<br class="calibre1" />पुराऽर्थितः स्वदौहित्रस्यामरत्वाय शङ्करः	॥१४५॥</p>
			<p class="verse">काशिराजेन तेनासौ जुगोपैनं कृपायुतः ।<br class="calibre1" />वासुदेवमतं ज्ञात्वा साम्राज्याय परीक्षितः 	॥१४६॥</p>
			<p class="verse">वारयामास भूलोकं नैव याहीत्यमुं शिवः ।<br class="calibre1" />सामान्यतोऽपाण्डवाय द्रौणिनाऽप्यभिसंहितम् 	॥१४७॥</p>
			<p class="verse">तद्रूपेणैव रुद्रेण विनैनमिति चिन्तितम् ।<br class="calibre1" />अस्त्रं ब्रह्मशिरश्चैनं न जघानैक्यतस्तयोः ।<br class="calibre1" />चेकितानादिकांश्चैव जघानान्यान् स सर्वशः	॥१४८॥</p>
			<p class="verse">स चेदिपाञ्चालकरूशकाशीन-<br class="calibre1" />	न्यांश्च<a id="calibre_link-477" class="calibre5"></a> सर्वान् विनिहत्य वीरः ।<br class="calibre1" />शिशून् स्त्रियश्चैव निहन्तुमुग्रः <br class="calibre1" />	प्राज्वालयत् तच्छिबिरं समन्तात्	॥१४९॥</p>
			<p class="verse">जिजीविषूंस्तत्र पलायमानान् <br class="calibre1" />	द्वारि स्थितौ गौतमः सात्वतश्च ।<br class="calibre1" />निजघ्नतुः सर्वशः पार्षतस्य <br class="calibre1" />	सूतस्त्वेकः शेषितो दैवयोगात्	॥१५०॥</p>
			<p class="verse">खड्गेन प्रहृतं दृष्ट्वा हार्दिक्येन पपात ह ।<br class="calibre1" />भूमौ प्रागेव संस्पर्शान्न ज्ञातस्तमसाऽमुना	॥१५१॥</p>
			<p class="verse">अन्यासक्ते समुत्थाय प्राद्रवद्यत्र पार्षती ।<br class="calibre1" />तस्या अकथयत् सर्वं सा<a id="calibre_link-478" class="calibre5"></a> भीमायाह दुःखिता ।<br class="calibre1" />प्राद्रवद् रथमारुह्य स धन्वी गौतमीसुतम्	॥१५२॥</p>
			<p class="verse">तदन्तरे द्रौणिरपि प्रयातः कृष्णासुतानां मुदितः शिरांसि ।<br class="calibre1" />आदाय हार्दिक्यकृपानुयातो दुर्योधनं सन्निकृष्टप्रयाणम्	॥१५३॥</p>
			<p class="verse">दृष्ट्वा तदुक्तं च निशम्य पापः<br class="calibre1" />	तुष्टोऽत्यजत् साध्विति देहमाशु ।<br class="calibre1" />भीमार्जुनाभ्यामथ केशवाच्च <br class="calibre1" />	भीताः पृथक् द्रौणिमुखाः प्रयाताः	॥१५४॥</p>
		</section>
		<section class="level1" id="calibre_link-479">
			<h2 class="level2-title" {http://www.idpf.org/2007/ops}type="title">८. अष्टमोऽध्यायः</h2>
			<p class="text-center2">शिबिरद्वारे कृपकृतवर्माणौ संस्थाप्यान्तःप्रविष्टेन<a id="calibre_link-480" class="calibre5"></a> द्रौणिना धृष्टद्युम्नादिपाञ्चालानां द्रौपदेयादीनां च वधः । भयाद् बहिर्निष्क्रान्तानां कृपकृतवर्मभ्यां वधः ।</p>
			<p class="text-center1">धृतराष्ट्रः</p>
			<p class="verse">तथा प्रयाते शिबिरं द्रोणपुत्रे महारथे ।<br class="calibre1" />कच्चित् कृपश्च भोजश्च भयार्तौ न व्यवर्तताम्	॥१॥</p>
			<p class="verse">कच्चिन्न वारितौ क्षुद्रै रक्षिभिर्नोपलक्षितौ ।<br class="calibre1" />असह्यमिति मन्वानौ न निवृत्तौ महारथौ	॥२॥</p>
			<p class="verse">प्रमथ्य शिबिरं कच्चिद्धत्वा सोमकपाण्डवान् ।<br class="calibre1" />कृता प्रतिज्ञा सफला कच्चित् सञ्जय सा निशि<a id="calibre_link-481" class="calibre5"></a>	॥३॥</p>
			<p class="verse">दुर्योधनस्य पदवीं कच्चित् परमकां<sup class="calibre7"><a {http://www.idpf.org/2007/ops}type="noteref" href="#calibre_link-116" class="calibre8">*</a></sup> रणे ।<br class="calibre1" />(गत्वा तिष्ठत्यसौ द्रौणिः कृत्वा कर्म सुदुष्करम्	॥४॥</p>
			<p class="verse">धृष्टद्युम्नशिखण्डिभ्यां द्रौपद्याश्च सुतैः किल ।<br class="calibre1" />सञ्छन्ना मेदिनी सुप्तैर्निहतैः पाण्डुसैनिकैः	॥५॥)<sup class="calibre7"><a {http://www.idpf.org/2007/ops}type="noteref" href="#calibre_link-117" class="calibre8">*</a></sup></p>
			<p class="verse">पाञ्चालैर्वा विनिहतैर्शयानै रुधिरोक्षितैः ।<br class="calibre1" />कच्चिन्महीतळं छन्नं तन्ममाचक्ष्व सञ्जय	॥६॥</p>
			<p class="text-center1">सञ्जय</p>
			<p class="verse">तस्मिन् प्रयाते शिबिरं द्रोणपुत्रे महात्मनि ।<br class="calibre1" />कृपश्च कृतवर्मा च द्रौणिमेवाभ्यवर्तताम्<a id="calibre_link-482" class="calibre5"></a>	॥७॥</p>
			<p class="verse">अश्वत्थामा तु तौ दृष्ट्वा यत्नवन्तौ महारथौ ।<br class="calibre1" />प्रहृष्टः शनकैः<sup class="calibre7"><a {http://www.idpf.org/2007/ops}type="noteref" href="#calibre_link-118" class="calibre8">*</a></sup> राजन्निदं वचनमब्रवीत्	॥८॥</p>
			<p class="text-center1">अश्वत्थामा</p>
			<p class="verse">यत्तौ भवन्तौ पर्याप्तौ सर्वक्षत्रस्य नाशने<sup class="calibre7"><a {http://www.idpf.org/2007/ops}type="noteref" href="#calibre_link-119" class="calibre8">*</a></sup> ।<br class="calibre1" />किंपुनर्योधशेषस्य प्रसुप्तस्य विशेषतः	॥९॥</p>
			<p class="verse">अहं प्रविश्य शिबिरं प्रचरिष्यामि कालवत् ।<br class="calibre1" />यथा न कश्चिदेतेषां जीवन् मुच्येत मानवः	॥१०॥</p>
			<p class="verse">(तथा भवद्भ्यां कार्यं स्याद् इति मे निश्चिता मतिः	॥११॥)<sup class="calibre7"><a {http://www.idpf.org/2007/ops}type="noteref" href="#calibre_link-120" class="calibre8">*</a></sup></p>
			<p class="text-center1">सञ्जयः</p>
			<p class="verse">इत्युक्त्वा प्राविशद् द्रौणिः<a id="calibre_link-483" class="calibre5"></a> पार्थानां शिबिरं महत् ।<br class="calibre1" />अद्वारेणाभ्यवस्कन्द्य विनीय<sup class="calibre7"><a {http://www.idpf.org/2007/ops}type="noteref" href="#calibre_link-121" class="calibre8">*</a></sup> भयमात्मनः	॥१२॥</p>
			<p class="verse">स प्रविश्य<sup class="calibre7"><a {http://www.idpf.org/2007/ops}type="noteref" href="#calibre_link-122" class="calibre8">*</a></sup> महाबाहुः <sup class="calibre7"><a {http://www.idpf.org/2007/ops}type="noteref" href="#calibre_link-123" class="calibre8">*</a></sup>उद्देशज्ञश्च तस्य हि ।<br class="calibre1" />(द्रौणिः परमसङ्क्रुद्धस्तेजसा प्रज्वलन्निव	॥१३॥</p>
			<p class="verse">ततः पर्यचरत् सर्वं सम्प्रसुप्तजनं निशि	॥१४॥)<sup class="calibre7"><a {http://www.idpf.org/2007/ops}type="noteref" href="#calibre_link-124" class="calibre8">*</a></sup></p>
			<p class="verse">धृष्टद्युम्नस्य निलयं शनकैरभ्युपागमत्	॥१५॥</p>
			<p class="verse">ते तु कृत्वा महत्कर्म श्रान्ताश्च बलवद् रणे ।<br class="calibre1" />प्रसुप्ता वै सुविश्वस्ताः <sup class="calibre7"><a {http://www.idpf.org/2007/ops}type="noteref" href="#calibre_link-125" class="calibre8">*</a></sup>स्वसैन्यपरिवारिताः	॥१६॥</p>
			<p class="verse">अनुप्रविश्य<sup class="calibre7"><a {http://www.idpf.org/2007/ops}type="noteref" href="#calibre_link-126" class="calibre8">*</a></sup> तद्वेश्म धृष्टद्युम्नस्य<a id="calibre_link-484" class="calibre5"></a> भारत ।<br class="calibre1" />पाञ्चाल्यं शयने द्रौणिरपश्यत् सुप्तमन्तिकात्	॥१७॥</p>
			<p class="verse">क्षौमावदाते महति स्पर्ध्यास्तरणसंवृते ।<br class="calibre1" />माल्यप्रवरसंयुक्तैर्धूपैर्गन्धैश्च वासिते	॥१८॥</p>
			<p class="verse">तं शयानं महात्मानं विश्वस्तमकुतोभयम् ।<br class="calibre1" />अपोथयत<sup class="calibre7"><a {http://www.idpf.org/2007/ops}type="noteref" href="#calibre_link-127" class="calibre8">*</a></sup> पादेन शयनस्थं महीपते	॥१९॥</p>
			<p class="verse">स बुद्धा<sup class="calibre7"><a {http://www.idpf.org/2007/ops}type="noteref" href="#calibre_link-128" class="calibre8">*</a></sup> चरणस्पर्शाद् उत्थाय रणदुर्मदः ।<br class="calibre1" />अभ्यजानाददीनात्मा<sup class="calibre7"><a {http://www.idpf.org/2007/ops}type="noteref" href="#calibre_link-129" class="calibre8">*</a></sup> द्रोणपुत्रं महारथम्	॥२०॥</p>
			<p class="verse">तमुत्पतन्तं शयनाद् अश्वत्थामा महाबलः ।<br class="calibre1" />केशेष्वालभ्य<sup class="calibre7"><a {http://www.idpf.org/2007/ops}type="noteref" href="#calibre_link-130" class="calibre8">*</a></sup> पाणिभ्यां निष्पिपेष महीतळे<a id="calibre_link-485" class="calibre5"></a>	॥२१॥</p>
			<p class="verse">स बलात् तेन निष्पिष्टः साध्वसेन च भारत ।<br class="calibre1" />अभ्याक्रान्तश्च निद्रान्धो न शशाक विचेष्टितुम्<sup class="calibre7"><a {http://www.idpf.org/2007/ops}type="noteref" href="#calibre_link-131" class="calibre8">*</a></sup>	॥२२॥</p>
			<p class="verse">(निष्पिष्य तु ततो भूमौ पाञ्चाल्यं द्रौणिरञ्जसा ।<br class="calibre1" />धनुषो ज्यां विमुच्याशु क्रूरबुद्धिरमर्षणः	॥२३॥</p>
			<p class="verse">तस्य कण्ठेऽथ बद्ध्वा तां त्वरितः क्रोधमूर्च्छितः ।<br class="calibre1" />द्रौणिः क्रूरं मनः कृत्वा पाञ्चाल्यमवधीत् तदा	॥२४॥)<sup class="calibre7"><a {http://www.idpf.org/2007/ops}type="noteref" href="#calibre_link-132" class="calibre8">*</a></sup></p>
			<p class="verse">तमाक्रम्य पदा राजन् कण्ठे चोरसि चोभयोः<sup class="calibre7"><a {http://www.idpf.org/2007/ops}type="noteref" href="#calibre_link-133" class="calibre8">*</a></sup> ।<br class="calibre1" />नदन्तं विस्फुरन्तं च पशुमारममारयत्	॥२५॥</p><div class="calibre"><a id="calibre_link-486" class="calibre5"></a></div>
			<p class="calibre6">(ल) <span class="calibre4">पशुमारममारयत्</span> <span>इत्यत्र पशुमिव स्वसेनां मारयतीति पशुमारः, तम्।</span></p>
			<p class="verse">स वार्यमाणस्तरसा बलाद् बलवतां बली ।<br class="calibre1" />तुदन् नखैस्तथा द्रौणिं <sup class="calibre7"><a {http://www.idpf.org/2007/ops}type="noteref" href="#calibre_link-134" class="calibre8">*</a></sup>नातिव्यक्तमुदाहरन्	॥२६॥</p>
			<p class="text-center1">धृष्टद्युम्नः</p>
			<p class="verse">आचार्यपुत्र शस्त्रेण जहि मां माचिरं कृथाः ।<br class="calibre1" />त्वत्कृते सुकृतान् लोकान् गच्छेयं द्विपदां वर	॥२७॥</p>
			<p class="text-center1">सञ्जयः</p>
			<p class="verse">तस्याव्यक्तां तु तां वाचं<sup class="calibre7"><a {http://www.idpf.org/2007/ops}type="noteref" href="#calibre_link-135" class="calibre8">*</a></sup> संश्रुत्य द्रौणिरब्रवीत्	॥२८॥</p>
			<p class="text-center1">द्रौणिः</p>
			<p class="verse">आचार्यघातिनां लोका न सन्ति कुलपांसन ।<br class="calibre1" /><a id="calibre_link-487" class="calibre5"></a>तस्माच्छस्त्रेण निधनं न त्वमर्हति दुर्मते	॥२९॥</p>
			<p class="verse">(नृशंसेनातिवृत्तेन त्वया मे निहतः पिता ।<br class="calibre1" />तस्मात् त्वमपि वध्यस्तु नृशंसेन नृशंसवत्	॥३०॥</p>
			<p class="text-center1">सञ्जयः)<sup class="calibre7"><a {http://www.idpf.org/2007/ops}type="noteref" href="#calibre_link-136" class="calibre8">*</a></sup></p>
			<p class="verse">एवमुक्त्वा तु<sup class="calibre7"><a {http://www.idpf.org/2007/ops}type="noteref" href="#calibre_link-137" class="calibre8">*</a></sup> तं वीरं सिंहो मत्तमिव द्विपम् ।<br class="calibre1" />मर्मस्वभ्यहनद् क्रुद्धः<sup class="calibre7"><a {http://www.idpf.org/2007/ops}type="noteref" href="#calibre_link-138" class="calibre8">*</a></sup> पादघातैः सुदारुणैः	॥३१॥</p>
			<p class="verse">तस्य वीरस्य शब्देन मार्यमाणस्य वेश्मनि ।<br class="calibre1" />अबुध्यन्नथ राजेन्द्र द्वारे ये चास्य रक्षिणः	॥३२॥</p>
			<p class="verse">ते दृष्ट्वा धर्षयन्तं तु अतिमानुषविग्रहम् ।<br class="calibre1" />भूतमित्यध्यवस्यन्तः<a id="calibre_link-488" class="calibre5"></a> तस्मान्न व्याहरन् भयात्	॥३३॥</p>
			<p class="verse">तं तु तेनाभ्युपायेन गमयित्वा यमक्षयम् ।<br class="calibre1" />सोऽध्यतिष्ठत तेजस्वी रथं प्राप्य सुदर्शनम्	॥३४॥</p>
			<p class="calibre6">(ल) <span class="calibre4">रथं प्राप्य सुदर्शनम्</span> <span>इत्यत्र</span> <span class="calibre4">सुदर्शनं</span> <span>सुदर्शननामकम्</span><sup class="calibre7"><a {http://www.idpf.org/2007/ops}type="noteref" href="#calibre_link-139" class="calibre8">*</a></sup> ।</p>
			<p class="verse">स तस्य भवनाद् राजन् निष्क्रम्यानादयन् दिशः ।<br class="calibre1" />रथेन शिबिरं प्रायाज्जिघांसुर्द्विषतो बली	॥३५॥</p>
			<p class="verse">अपक्रान्ते ततस्तस्मिन् द्रोणपुत्रे महारथे ।<br class="calibre1" />सहिता रक्षिभिस्तैस्तु प्रणेदुर्योषितस्तदा	॥३६॥</p>
			<p class="verse">राजानं निहतं दृष्ट्वा<a id="calibre_link-489" class="calibre5"></a> भृशं शोकपरायणाः ।<br class="calibre1" />व्याक्रोशन् क्षत्रियाः सर्वे धृष्टद्युम्नस्य भारत	॥३७॥</p>
			<p class="verse">तासां तेन तु शब्देन समीपे क्षत्रियर्षभाः ।<br class="calibre1" />समनह्यन्त सम्भ्रान्ता किमेतदिति चाब्रुवन्	॥३८॥</p>
			<p class="verse">स्त्रियस्तु राजन् वित्रस्ता <sup class="calibre7"><a {http://www.idpf.org/2007/ops}type="noteref" href="#calibre_link-140" class="calibre8">*</a></sup>भारद्वाजं निरीक्ष्य ताः ।<br class="calibre1" />अब्रुवन् दीनकण्ठेन क्षिप्रमागम्यतामिति	॥३९॥</p>
			<p class="calibre6">(ल) <span class="calibre4">भारद्वाजं निरीक्ष्य ता</span> <span>इत्यत्र</span> <span class="calibre4">भारद्वाजं</span> <span>भरद्वाजकुलोत्पन्नं द्रौणिम्।</span></p>
			<p class="text-center1">स्त्रियः</p>
			<p class="verse">राक्षसो वा मनुष्यो वा नैनं जानीम<a id="calibre_link-490" class="calibre5"></a> को न्वयम् ।<br class="calibre1" />हत्वा पाञ्चालदायादं रथमारुह्य तिष्ठति	॥४०॥</p>
			<p class="text-center1">सञ्जयः</p>
			<p class="verse">ततस्ते योधमुख्यास्तं सहसा पर्यवारयन् ।<br class="calibre1" />स तानापततः सर्वान् रुद्रास्त्रेणावपोथयत्	॥४१॥</p>
			<p class="verse">धृष्टद्युम्नं च हत्वा स तांश्चैवास्य पदानुगान् ।<br class="calibre1" />अपश्यच्छयने सुप्तमुत्तमौजसमन्तिके	॥४२॥</p>
			<p class="verse">तमप्याक्रम्य पादेन कण्ठे चोरसि तेजसा ।<br class="calibre1" />तथैव मारयामास विचेष्टन्तमरिन्दमम्	॥४३॥</p>
			<p class="verse">युधामन्युस्तु विक्रान्तो मत्वा तं राक्षसं स्म सः<sup class="calibre7"><a {http://www.idpf.org/2007/ops}type="noteref" href="#calibre_link-141" class="calibre8">*</a></sup> ।<br class="calibre1" />गदामुद्यम्य<a id="calibre_link-491" class="calibre5"></a> वेगेन वक्षस्येनमताडयत्<sup class="calibre7"><a {http://www.idpf.org/2007/ops}type="noteref" href="#calibre_link-142" class="calibre8">*</a></sup>	॥४४॥</p>
			<p class="verse">(गदाप्रहाराभिहतो नाचलद् द्रौणिराहवे ।)<sup class="calibre7"><a {http://www.idpf.org/2007/ops}type="noteref" href="#calibre_link-143" class="calibre8">*</a></sup><br class="calibre1" />तमभिद्रुत्य वेगेन<sup class="calibre7"><a {http://www.idpf.org/2007/ops}type="noteref" href="#calibre_link-144" class="calibre8">*</a></sup> क्षितौ चेनमपातयत्<sup class="calibre7"><a {http://www.idpf.org/2007/ops}type="noteref" href="#calibre_link-145" class="calibre8">*</a></sup>	॥४५॥</p>
			<p class="verse">(विस्फुरन्तं च पशुवत् तथैवैनममारयत् ।)<sup class="calibre7"><a {http://www.idpf.org/2007/ops}type="noteref" href="#calibre_link-146" class="calibre8">*</a></sup><br class="calibre1" />तथा स वीरो हत्वा तं<sup class="calibre7"><a {http://www.idpf.org/2007/ops}type="noteref" href="#calibre_link-147" class="calibre8">*</a></sup> ततोऽन्यान् समुपाद्रवत्	॥४६॥</p>
			<p class="verse">संसुप्तानेव<sup class="calibre7"><a {http://www.idpf.org/2007/ops}type="noteref" href="#calibre_link-148" class="calibre8">*</a></sup> राजेन्द्र तत्र तत्र महारथान् ।<br class="calibre1" />(पाञ्चालवीरानाक्रम्य क्रुद्धो न्यहनदन्तिके	॥४७॥)<sup class="calibre7"><a {http://www.idpf.org/2007/ops}type="noteref" href="#calibre_link-149" class="calibre8">*</a></sup></p>
			<p class="verse">पुरतः स्फुरमाणांश्च<sup class="calibre7"><a {http://www.idpf.org/2007/ops}type="noteref" href="#calibre_link-150" class="calibre8">*</a></sup> शमितेव पशून् मखे	॥४८॥</p>
			<p class="calibre6">(ल) <span class="calibre4">शमितेव पशून् मख</span> <span>इत्यत्र यज्ञे पशुमारकः</span><a id="calibre_link-492" class="calibre5"></a> <span class="calibre4">शमिता</span><span>, स इव ।</span></p>
			<p class="verse">ततो निस्त्रिंशमादाय जघानान्यान् पृथग्जनान् ।<br class="calibre1" />भागशो विचरन् मार्गान् असियुद्धविशारदः	॥४९॥</p>
			<p class="verse">तथैव गुल्मान् सम्प्रेक्ष्य<sup class="calibre7"><a {http://www.idpf.org/2007/ops}type="noteref" href="#calibre_link-151" class="calibre8">*</a></sup> शयानान् मध्यगौल्मिकान् ।<br class="calibre1" />श्रान्तान् व्यस्तायुधान् सर्वान् असिनैव<sup class="calibre7"><a {http://www.idpf.org/2007/ops}type="noteref" href="#calibre_link-152" class="calibre8">*</a></sup> व्यपोथयत्	॥५०॥</p>
			<p class="verse">योधानश्वान् द्विपांश्चैव प्राच्छिनत् स वरासिना ।<br class="calibre1" />रुधिरोक्षितसर्वाङ्गः कालसृष्ट इवान्तकः	॥५१॥</p>
			<p class="verse">विस्फुरद्भिश्च तैर्द्रौणिर्निस्त्रिंशस्योद्यमेन च ।<br class="calibre1" />अवक्षेपेण चैवांसे त्वथ रक्तोक्षितोऽभवत्<a id="calibre_link-493" class="calibre5"></a>	॥५२॥</p>
			<p class="verse">तस्य लोहितहस्तस्य दीप्तखड्गस्य युध्यतः ।<br class="calibre1" />अमानुष इवाकारो बभौ परमभीषणः	॥५३॥</p>
			<p class="verse">ये त्वजानन्त कौरव्य तेन शब्देन मोहिताः ।<br class="calibre1" />वीक्षमाणास्तु ते तत्र द्रौणिं दृष्ट्वा प्रविव्यथुः	॥५४॥</p>
			<p class="verse">तद्रूपं तस्य ते दृष्ट्वा क्षत्रियाः शत्रुकर्शनाः ।<br class="calibre1" />राक्षसं शङ्कमानास्तु नयनानि न्यमीलयन्	॥५५॥</p>
			<p class="verse">अघोररूपो<sup class="calibre7"><a {http://www.idpf.org/2007/ops}type="noteref" href="#calibre_link-153" class="calibre8">*</a></sup> व्यचरत् कालवच्छिबिरे तदा ।<br class="calibre1" />अपश्यद् द्रौपदीपुत्रान् अवशिष्टान् ससोमकान्	॥५६॥</p>
			<p class="calibre6">(ल) <span class="calibre4">अघोररूपो व्यचरत्</span> <span><a id="calibre_link-494" class="calibre5"></a>इत्यत्र</span> <span class="calibre4">अघोररूपः</span> <span>अघोराख्यशिवरूपः ।</span></p>
			<p class="verse">तेन शब्देन वित्रस्ता धनुर्हस्ता महारथाः ।<br class="calibre1" />धृष्टद्युम्नं हतं श्रुत्वा<sup class="calibre7"><a {http://www.idpf.org/2007/ops}type="noteref" href="#calibre_link-154" class="calibre8">*</a></sup> द्रौपदेया विशाम्पते<sup class="calibre7"><a {http://www.idpf.org/2007/ops}type="noteref" href="#calibre_link-155" class="calibre8">*</a></sup>	॥५७॥</p>
			<p class="verse">अवाकिरत् शरव्रातैर्भारद्वाजं समन्ततः<sup class="calibre7"><a {http://www.idpf.org/2007/ops}type="noteref" href="#calibre_link-156" class="calibre8">*</a></sup>	॥५८॥</p>
			<p class="verse">ततस्तेन निनादेन सम्प्रबुद्धाः प्रभद्रकाः ।<br class="calibre1" />शिलीमुखैः शिखण्डी च द्रोणपुत्रमदारयन्<sup class="calibre7"><a {http://www.idpf.org/2007/ops}type="noteref" href="#calibre_link-157" class="calibre8">*</a></sup>	॥५९॥</p>
			<p class="verse">भारद्वाजस्तु तान् दृष्ट्वा शरवर्षाणि वर्षतः ।<br class="calibre1" />ननाद बलवन्नादं जिघांसुस्तान् सुदुर्जयान्	॥६०॥</p>
			<p class="verse">ततः परमसङ्क्रुद्धः पितुर्वधमनुस्मरन्<a id="calibre_link-495" class="calibre5"></a> ।<br class="calibre1" />अवतीर्य रथोपस्थात् त्वरमाणोऽभिदुद्रुवे	॥६१॥</p>
			<p class="verse">सहस्रचन्द्रविमलं गृहीत्वा चर्म संयुगे ।<br class="calibre1" />खड्गं च विमलं दिव्यं जातरूपपरिष्कृतम्	॥६२॥</p>
			<p class="verse">द्रौपदेयानभिद्रुत्य खड्गेन व्यधमद्<sup class="calibre7"><a {http://www.idpf.org/2007/ops}type="noteref" href="#calibre_link-158" class="calibre8">*</a></sup> बली	॥६३॥</p>
			<p class="verse">ततः स नरशार्दूलं प्रतिविन्ध्यं तमाहवे ।<br class="calibre1" />कुक्षिदेशेऽहनद् राजन् स हतो न्यपतद् भुवि	॥६४॥</p>
			<p class="verse">(प्रासेन तु ततो द्रौणिं सुतसोमो ह्यताडयत्	॥६५॥</p>
			<p class="verse">प्रासप्रहारं तु तदा विगृह्य द्रौणिराहवे ।)<sup class="calibre7"><a {http://www.idpf.org/2007/ops}type="noteref" href="#calibre_link-159" class="calibre8">*</a></sup><br class="calibre1" />सुतसोमस्य सासिं तु बाहुं <sup class="calibre7"><a {http://www.idpf.org/2007/ops}type="noteref" href="#calibre_link-160" class="calibre8">*</a></sup><a id="calibre_link-496" class="calibre5"></a>चिच्छेद मारिष	॥६६॥</p>
			<p class="verse">पुनश्चाप्यहनत् पार्श्वे स भिन्नहृदयोऽपतत्	॥६७॥</p>
			<p class="verse">नाकुलिस्तु<sup class="calibre7"><a {http://www.idpf.org/2007/ops}type="noteref" href="#calibre_link-161" class="calibre8">*</a></sup> शतानीको रथचक्रेण वीर्यवान् ।<br class="calibre1" />दोर्भ्यामुत्क्षिप्य वेगेन वक्षस्येनमताडयत्	॥६८॥</p>
			<p class="verse">अताडयच्छतानीकं मुक्तचक्रं द्विजस्तु सः ।<br class="calibre1" />स विह्वलो ययौ भूमिं ततोऽस्यापहरच्छिरः<sup class="calibre7"><a {http://www.idpf.org/2007/ops}type="noteref" href="#calibre_link-162" class="calibre8">*</a></sup>	॥६९॥</p>
			<p class="verse">श्रुतवर्मा तु परिघं घोरं गृह्य दुरासदम् ।<br class="calibre1" />अताडयत् समुद्यम्य वेगेन द्रौणिमुत्स्मयन्	॥७०॥</p>
			<p class="verse">स तु तं श्रुतवर्माणम् आस्येऽभ्यघ्नद् वरासिना ।<br class="calibre1" />स<a id="calibre_link-497" class="calibre5"></a> हतो न्यपतद् भूमौ विमूर्धा विकृताननः	॥७१॥</p>
			<p class="verse">तेन शब्देन वीरस्तु श्रुतकीर्तिर्महद्धनुः ।<br class="calibre1" />अश्वत्थामानमासाद्य शरवर्षैरवाकिरत्	॥७२॥</p>
			<p class="verse">तस्यापि शरवर्षाणि चर्मणा प्रतिवार्य सः ।<br class="calibre1" />सकुण्डलं शिरः कायाद् भ्राजमानमपाहरत्	॥७३॥</p>
			<p class="verse">ततो भीष्मनिहन्तारं सह सर्वैः प्रभद्रकैः ।<br class="calibre1" />अभ्यघ्नत्<sup class="calibre7"><a {http://www.idpf.org/2007/ops}type="noteref" href="#calibre_link-163" class="calibre8">*</a></sup> सर्वतो वीरं नानाप्रहरणैर्बलात्	॥७४॥</p>
			<p class="verse">शिलीमुखेन चाप्येनं भ्रुवोर्मध्ये समार्पयत्	॥७५॥</p>
			<p class="verse">स तु क्रोधसमाविष्टो द्रोणपुत्रो<a id="calibre_link-498" class="calibre5"></a> महारथः ।<br class="calibre1" />शिखण्डिनं समासाद्य द्विधा चिच्छेद सोऽसिना	॥७६॥</p>
			<p class="verse">शिखण्डिनं ततो हत्वा क्रोधाविष्टः परन्तपः ।<br class="calibre1" />प्रभद्रकगणान् सर्वान् अभिदुद्राव वेगवान्	॥७७॥</p>
			<p class="verse">यच्च शिष्टं विराटस्य बलं तच्च समाद्रवत् ।<br class="calibre1" />द्रुपदस्य च पुत्राणां पौत्राणां सुहृदां तथा	॥७८॥</p>
			<p class="verse">चकार कदनं घोरं दृष्ट्वा तत्र महाबलः	॥७९॥</p>
			<p class="verse">अन्यानन्यांश्च पुरुषान् अभिसृत्याभिसृत्य च ।<br class="calibre1" />न्यकृन्तदसिना द्रौणिरसिमार्गविशारदः	॥८०॥</p>
			<p class="verse">कालीं रक्तास्यनयनां<a id="calibre_link-499" class="calibre5"></a> रक्तमाल्यानुलेपनाम् ।<br class="calibre1" />रक्ताम्बरधरां घोरां पाशहस्तां शिखण्डिनीम्	॥८१॥</p>
			<p class="verse">दद्रुशुः कालरात्रिं ते स्मयमानामिव स्थिताम्	॥८२॥</p>
			<p class="verse">नराश्वकुञ्जरान् पाशैर्बद्ध्वा घोरैश्च तिष्ठतीम्	॥८३॥</p>
			<p class="verse">हरन्तीं विविधान् प्रेतान् <sup class="calibre7"><a {http://www.idpf.org/2007/ops}type="noteref" href="#calibre_link-164" class="calibre8">*</a></sup>पाशहस्तान् विमूर्धजान् ।<br class="calibre1" />तथैव च महाराज न्यस्तशस्त्रान् महारथान्	॥८४॥</p>
			<p class="verse">स्वप्ने सुप्तान् नयन्तीं तां रात्रिष्वन्यासु मारिष ।<br class="calibre1" />ददृशुर्योधमुख्यास्ते घ्नन्तं द्रौणिं तु नित्यदा	॥८५॥</p>
			<p class="calibre6">(ल) <span class="calibre4"><a id="calibre_link-500" class="calibre5"></a>पाशहस्तान् विमूर्धजान् स्वप्ने सुप्तान्नयन्तीम्</span> <span>इत्यत्र सुप्तान् नयन्तीं तां कालरात्रिं घ्नन्तं द्रौणिञ्च स्वप्ने नित्यदा ददृशुः । आगामिस्वक्षयसूचकतया पाञ्चालाद्याः सर्वे भटाः प्रतिदिनमेवं स्वप्ने पश्यन्तीति भावः ।</span></p>
			<p class="verse">यतः प्रवृत्तः सङ्ग्रामः कुरुपाण्डवसेनयोः ।<br class="calibre1" />ततःप्रभृति तां कन्यामपश्यन् द्रौणिमेव च	॥८६॥</p>
			<p class="verse">ततो दैवहतान् पूर्वं पश्चाद् द्रौणिर्व्यपातयत् ।<br class="calibre1" />त्रासयन् सर्वभूतानि व्यनदद् भैरवं रवम्<a id="calibre_link-501" class="calibre5"></a>	॥८७॥</p>
			<p class="verse">तदनुस्मृत्य ते वीरा दर्शनं पौर्वकालिकम् ।<br class="calibre1" />इदं तदित्यमन्यन्त दैवेनोपनिपीडिताः	॥८८॥</p>
			<p class="verse">ततस्तेन निनादेन प्रत्यबुध्यन्त धन्विनः ।<br class="calibre1" />शिबिरे पाण्डवेयानां शतशोऽथ सहस्रशः	॥८९॥</p>
			<p class="verse">सोऽच्छिनत् कस्यचित् पादौ जघनं चापि कस्यचित् ।<br class="calibre1" />कांश्चिद् बिभेद पार्श्वेषु कालसृष्ट इवान्तकः	॥९०॥</p>
			<p class="verse">अत्युग्रप्रतिपिष्टैश्च विनदद्भिर्भृशातुरैः ।<br class="calibre1" />गजाश्वमनुजैश्चार्तैर्मही कीर्णाऽभवत् प्रभो	॥९१॥</p>
			<p class="verse">क्रोशतां किमिदं कोऽयं<a id="calibre_link-502" class="calibre5"></a> किं शब्दः किं नु किं कृतम् ।<br class="calibre1" />पाञ्चालानां तथा द्रौणिरन्तकः समपद्यत	॥९२॥</p>
			<p class="verse">अपेतशस्त्रसन्नाहान् संरब्धान् पाण्डुसैनिकान् ।<br class="calibre1" />प्राहिणोन्मृत्युलोकाय द्रौणिः प्रहरतां वरः	॥९३॥</p>
			<p class="verse">ततस्तच्छस्त्रवित्रस्ता भयादभ्यपतन् नराः ।<br class="calibre1" />निद्रान्धा नष्टसञ्ज्ञाश्च तत्र तत्र निपेतिरे<sup class="calibre7"><a {http://www.idpf.org/2007/ops}type="noteref" href="#calibre_link-165" class="calibre8">*</a></sup>	॥९४॥</p>
			<p class="verse">ऊरुस्तम्भगृहीताश्च कश्मलाभिहतौजसः ।<br class="calibre1" />विनदन्तो भृशं त्रस्ता<sup class="calibre7"><a {http://www.idpf.org/2007/ops}type="noteref" href="#calibre_link-166" class="calibre8">*</a></sup> निरैक्षन्त परस्परम्	॥९५॥</p>
			<p class="verse">ततो रथं पुनर्द्रौणिरास्थितो भीमदर्शनः ।<br class="calibre1" /><a id="calibre_link-503" class="calibre5"></a>धनुष्पाणिः शरैरन्यान् प्रैषयद् यमसादनम्	॥९६॥</p>
			<p class="verse">पुनरुत्पतितः कांश्चिद् दूरादापततो नरान् ।<br class="calibre1" />शूरानुत्पततश्चान्यान् कालरात्र्यै न्यवेदयत्	॥९७॥</p>
			<p class="verse">तथैव स्यन्दनाग्रेण प्रमथन् स व्यरोचत ।<br class="calibre1" />शरवर्षैश्च <sup class="calibre7"><a {http://www.idpf.org/2007/ops}type="noteref" href="#calibre_link-167" class="calibre8">*</a></sup>विविधैरभ्यवर्षच्छात्रवांस्ततः	॥९८॥</p>
			<p class="verse">पुनश्च सुविचित्रेण<sup class="calibre7"><a {http://www.idpf.org/2007/ops}type="noteref" href="#calibre_link-168" class="calibre8">*</a></sup> शतचन्द्रेण चर्मणा ।<br class="calibre1" />तेन चाकाशवर्णेन तदाचरत सोऽसिना	॥९९॥</p>
			<p class="verse">स तथा शिबिरं तेषां द्रौणिराहवदुर्मदः ।<br class="calibre1" />व्यक्षोभयत राजेन्द्र महाह्रदमिव द्विपः	॥१००॥</p><div class="calibre"><a id="calibre_link-504" class="calibre5"></a></div>
			<p class="verse">उत्पेतुस्तेन शब्देन योधा राजन् सहस्रशः ।<br class="calibre1" />निद्रान्धाश्च भयार्ताश्च व्यधावन्त ततस्ततः	॥१०१॥</p>
			<p class="verse">विस्वरं चुक्रुशुश्चान्ये बह्वबद्धमथाब्रुवन् ।<br class="calibre1" />न च स्म प्रत्यपद्यन्त शस्त्राणि वसनानि च	॥१०२॥</p>
			<p class="verse">विमुक्तकेशाश्चाप्यन्ये नाभ्यजानन् परस्परम् ।<br class="calibre1" />उत्पतन्तः परे भीताः केचित् तत्र परिभ्रमन्	॥१०३॥</p>
			<p class="verse">पुरीषाण्युत्सृजन् केचित् केचिन्मूत्रं प्रसुस्रुवुः ।<br class="calibre1" />बन्धनानि तु राजेन्द्र सञ्छिद्य तुरगद्विपाः	॥१०४॥</p>
			<p class="verse"><a id="calibre_link-505" class="calibre5"></a>सर्वे पर्यपतंश्चान्ये कुर्वन्तो महदाकुलम्	॥१०५॥</p>
			<p class="verse">तत्र केचिन्नरा भीता न्यपतन्त महीतळे ।<br class="calibre1" />तथैव पतिता भूमौ न्यषीदन् गजवाजिनः	॥१०६॥</p>
			<p class="verse">तस्मिंस्तथा वर्तमाने रक्षांसि भरतर्षभ ।<br class="calibre1" />दृप्तानि व्यनदन्नुच्चैर्मुदा युक्तानि सत्तम	॥१०७॥</p>
			<p class="verse">स शब्दः प्रेरितो राजन् भूतसङ्घैर्मुदा युतैः ।<br class="calibre1" />अपूरयद् दिशः सर्वा दिवं चातिमहास्वनः	॥१०८॥</p>
			<p class="verse">तेषामार्तस्वरं श्रुत्वा वित्रस्ता गजवाजिनः ।<br class="calibre1" />मुक्ताः पर्यपतन् राजन् मृद्ग(द्न)न्तः<a id="calibre_link-506" class="calibre5"></a> शिबिरे जनम्	॥१०९॥</p>
			<p class="verse">तैस्तथा परिधावद्भिश्चरणोदीरितं रजः ।<br class="calibre1" />अकरोच्छिबिरं तेषां रजन्यां द्विगुणं तमः	॥११०॥</p>
			<p class="verse">तस्मिंस्तमसि सञ्जाते प्रमूढाः सर्वतो जनाः ।<br class="calibre1" />नाजानन् पितरः पुत्रान् भ्रातॄन् भ्रातर एव च	॥१११॥</p>
			<p class="verse">गजो गजमतिक्रम्य निर्मनुष्या हयो हयम् ।<br class="calibre1" />अताडयंस्तथाऽमृद्नन् तथाऽभञ्जंश्च भारत	॥११२॥</p>
			<p class="verse">ते भग्नाः प्रपतन्ति स्म मृद्नन्तश्च परस्परम् ।<br class="calibre1" />न्यपातयंस्त्वथ रथान् पातयित्वाऽप्यपीपिषन्	॥११३॥</p>
			<p class="verse">विचेतसः<a id="calibre_link-507" class="calibre5"></a> सनिद्राश्च तमसा चावृता नराः ।<br class="calibre1" />स्वानेव जघ्निरे मूढाः कालेनाभिप्रचोदिताः	॥११४॥</p>
			<p class="verse">त्यक्त्वा<sup class="calibre7"><a {http://www.idpf.org/2007/ops}type="noteref" href="#calibre_link-169" class="calibre8">*</a></sup> द्वाराणि च द्वाःस्थास्तथा गुल्मानि गौल्मिकाः ।<br class="calibre1" />प्राद्रवन्त यथाशक्ति ते तत्रैव विचेतसः	॥११५॥</p>
			<p class="verse">विप्रनष्टाश्च <sup class="calibre7"><a {http://www.idpf.org/2007/ops}type="noteref" href="#calibre_link-170" class="calibre8">*</a></sup>तेन्योन्यम् अजानन्त तथा विभो ।<br class="calibre1" />क्रोशन्तस्तात पुत्रेति दैवोपहतचेतसः	॥११६॥</p>
			<p class="verse">पलायन्त दिशस्ते वै तानप्युत्सृज्य बान्धवान् ।<br class="calibre1" />गोत्रनामभिरन्योन्यमाक्रन्दन्त ततो जनाः	॥११७॥</p>
			<p class="verse">हाहारवंस्तु कुर्वाणाः<a id="calibre_link-508" class="calibre5"></a> पृथिव्यां शेरते परे ।<br class="calibre1" />तान् बुद्ध्वा रणमध्येऽसौ द्रोणपुत्रो व्यपोथयत्	॥११८॥</p>
			<p class="verse">अपरे तत्र वध्यन्तो मुहुर्मुहुरचेतसः ।<br class="calibre1" />शिबिरान्निष्पतन्ति स्म क्षत्रिया भयपीडिताः	॥११९॥</p>
			<p class="verse">तांस्तु निष्पतितांस्त्रस्तान् शिबिराज्जीवितैषिणः ।<br class="calibre1" />कृतवर्मा कृपश्चैव द्वारदेशे निजघ्नतुः	॥१२०॥</p>
			<p class="verse">विस्रस्तशस्त्रकवचान् मुक्तकेशान् कृताञ्जलीन् ।<br class="calibre1" />वेपमानान् क्षितौ भीतान् नैव कांश्चिद् व्यमुञ्चताम्	॥१२१॥</p>
			<p class="verse">नामुच्यत तदा कश्चिन्निष्क्रान्तः<a id="calibre_link-509" class="calibre5"></a> शिबिराद् बहिः ।<br class="calibre1" />कृपस्य च महाराज हार्दिक्यश्चैव दुर्मतिः<sup class="calibre7"><a {http://www.idpf.org/2007/ops}type="noteref" href="#calibre_link-171" class="calibre8">*</a></sup>	॥१२२॥</p>
			<p class="verse">भूयश्चैव चिकीर्षन्तौ द्रोणपुत्रस्य तौ प्रियम् ।<br class="calibre1" />त्रिषु देशेषु ददतुः शिबिरस्य हुताशनम्	॥१२३॥</p>
			<p class="verse">ततः प्रकाशे शिबिरे खड्गेन पितृनन्दनः ।<br class="calibre1" />अश्वत्थामा महाराज व्यचरत् कृतहस्तवत्	॥१२४॥</p>
			<p class="verse">कांश्चिद् योधान् स खड्गेन मध्ये सञ्छिद्य वीर्यवान् ।<br class="calibre1" />अपातयद् द्रोणसुतो सञ्छिन्दंस्तिलकाण्डवत्	॥१२५॥</p>
			<p class="verse">कांश्चिदापततो वीरान् अपरांश्च प्रधावतः ।<br class="calibre1" />व्ययोजयत<a id="calibre_link-510" class="calibre5"></a> खड्गेन प्राणैर्द्रौणिः कृतान्तवत्	॥१२६॥</p>
			<p class="verse">विनदद्भिर्भृशायस्तैर्नराश्वद्विपसत्तमैः ।<br class="calibre1" />पतितैरभवत् कीर्णा मेदिनी भरतर्षभ	॥१२७॥</p>
			<p class="verse">मानुषाणां सहस्रेषु हतेषु पतितेषु च ।<br class="calibre1" />उदतिष्ठन् कबन्धानि बहून्युत्थाय चापतन्	॥१२८॥</p>
			<p class="verse">साङ्गदान् सायुधान् बाहून् विचकर्त शिरांसि च ।<br class="calibre1" />हस्तिहस्तोपमानूरून् हस्तान् पादांश्च भारत	॥१२९॥</p>
			<p class="verse">पृष्ठच्छिन्नान् शिरः च्छिन्नान् पार्श्वछिन्नांस्तथाऽपरान् ।<br class="calibre1" />समासाद्याकरोद् द्रौणिः<a id="calibre_link-511" class="calibre5"></a> कांश्चिच्चापि पराङ्मुखान्	॥१३०॥</p>
			<p class="verse">मध्यकाये नरांश्छिन्नान् चिच्छेदान्यांश्च कण्ठतः ।<br class="calibre1" />अंसदेशे च तत्रान्यान् काये प्रावेशयच्छिरः	॥१३१॥</p>
			<p class="verse">एवं हि बहुशस्तत्र निघ्नतो बलवत्तरान् ।<br class="calibre1" />तमसा रजनी घोरा बभौ दारुणदर्शना	॥१३२॥</p>
			<p class="verse">किञ्चित् प्राणैश्च पुरुषैर्हतैश्चान्यैः सहस्रशः ।<br class="calibre1" />बहुना च गजाश्वेन भूरभूद् भीमदर्शना	॥१३३॥</p>
			<p class="verse">वर्धयन्तो भयं घोरं नराश्वद्विरदा रणे ।<br class="calibre1" />क्रुद्धेन द्रोणपुत्रेण सञ्छिन्नाः प्रापतन् भुवि<a id="calibre_link-512" class="calibre5"></a>	॥१३४॥</p>
			<p class="verse">मातॄंश्चान्ये पितॄंश्चान्ये भ्रातॄंश्चान्ये च चुक्रुशुः ।<br class="calibre1" />केचिदूचुर्नराः क्रुद्धैर्धार्तराष्ट्रैः कृतं रणे	॥१३५॥</p>
			<p class="text-center1">नराः</p>
			<p class="verse">यत्नः कृतः प्रसुप्तानां रक्षोभिर्भीमकर्मभिः ।<br class="calibre1" />असान्निध्यात्तु पार्थानामिदं नः कदनं कृतम्	॥१३६॥</p>
			<p class="verse">(न देवासुरगन्धर्वैर्न यक्षैर्न च राक्षसैः ।<br class="calibre1" />शक्यो जेतुं हि कौन्तेयो नेता यस्य जनार्दनः	॥१३७॥)<sup class="calibre7"><a {http://www.idpf.org/2007/ops}type="noteref" href="#calibre_link-172" class="calibre8">*</a></sup></p>
			<p class="verse">ब्रह्मण्यः सत्यवाग् दान्तः सर्वभूतानुकम्पनः	॥१३८॥</p>
			<p class="verse">न च सुप्तं<a id="calibre_link-513" class="calibre5"></a> प्रमत्तं वा न्यस्तशस्त्रं कृताञ्जलिम् ।<br class="calibre1" />धावन्तं मुक्तकेशं च हन्यात् पार्थो धनञ्जयः	॥१३९॥</p>
			<p class="verse">तदिदं नः कृतं घोरं रक्षोभिः क्रूरकर्मभिः	॥१४०॥</p>
			<p class="text-center1">सञ्जयः</p>
			<p class="verse">इति लालप्यमानास्तु शेरते बहवो जनाः	॥१४१॥</p>
			<p class="verse">स्त(स्व?)नतां च मनुष्याणामपरेषां च कूजताम् ।<br class="calibre1" />ततो मुहूर्तात् प्राशाम्यत् स शब्दस्तुमुलो महान्	॥१४२॥</p>
			<p class="verse">शोणितव्यतिषिक्तायां वसुधायां नराधिप ।<br class="calibre1" />तद्रजस्तुमुलं राजन् क्षणेनान्तरधीयत	॥१४३॥</p>
			<p class="verse">संवेष्टमानानुद्विग्नान्<a id="calibre_link-514" class="calibre5"></a> निरुत्साहान् सहस्रशः ।<br class="calibre1" />न्यपातयन्नरान् क्रुद्धः पशून् पशुपतिर्यथा	॥१४४॥</p>
			<p class="verse">अन्योन्यं सम्परिष्वज्य शयानान् जीवतोऽपरान् ।<br class="calibre1" />संलीनान् द्रवतश्चापि सर्वान् द्रौणिरपोथयत्	॥१४५॥</p>
			<p class="verse">हुताशनेन दह्यन्ते वध्यन्ते द्रौणिना परे ।<br class="calibre1" />परस्परं तदा योधा गमयन् यमसादनम्	॥१४६॥</p>
			<p class="verse">तस्या रजन्यास्त्वर्धेन पाण्डवानां महद्बलम् ।<br class="calibre1" />गमयामास राजेन्द्र द्रौणिर्यमनिवेशनम्	॥१४७॥</p>
			<p class="verse">निशाचराणां सत्त्वानां रात्रिः सा हर्षवर्धिनी ।<br class="calibre1" /><a id="calibre_link-515" class="calibre5"></a>आसीन्नरगजाश्वानां रौद्रा क्षयकरी भृशम्	॥१४८॥</p>
			<p class="verse">तत्रादृश्यन्त रक्षांसि पिशाचाश्च पृथग्विधाः ।<br class="calibre1" />खादन्ते परमांसानि पिबन्तः शोणितानि च	॥१४९॥</p>
			<p class="verse">करालाः पिङ्गला रौद्राः शैलदन्ता रजस्वलाः ।<br class="calibre1" />जटिला <sup class="calibre7"><a {http://www.idpf.org/2007/ops}type="noteref" href="#calibre_link-173" class="calibre8">*</a></sup>भीमवक्त्राश्च पञ्चपादा महोदराः	॥१५०॥</p>
			<p class="verse">पश्चादङ्गुलयो रूक्षा विरूपा भैरवस्वनाः ।<br class="calibre1" />गजाननातिह्रस्वाश्च नीलवर्णा विभीषणाः	॥१५१॥</p>
			<p class="verse">स्वपुत्रदाराः सुक्रूराः <sup class="calibre7"><a {http://www.idpf.org/2007/ops}type="noteref" href="#calibre_link-174" class="calibre8">*</a></sup>कान्दिशीकाः सुनिर्घृणाः	॥१५२॥</p>
			<p class="verse">विविधानि च रूपाणि<a id="calibre_link-516" class="calibre5"></a> तत्रादृश्यन्त रक्षसाम्	॥१५३॥</p>
			<p class="verse">पीत्वा च शोणितं हृष्टाः प्रानृत्यन् गणशोऽपरे ।<br class="calibre1" />इदं परमिदं मेध्यम् इदं स्वाद्विति चाब्रुवन्	॥१५४॥</p>
			<p class="verse">मेदोमज्जास्थिरक्तानां मांसानां भृशमाशिताः ।<br class="calibre1" />वरमांसानि खादन्तः क्रव्यादा मांसगर्धिनः	॥१५५॥</p>
			<p class="verse">वसाश्चाप्यपरे पीत्वा पर्यधावन् विकुक्षिकाः ।<br class="calibre1" />नानावक्त्रास्तथा रौद्राः क्रव्यादाः पिशिताशनाः	॥१५६॥</p>
			<p class="verse">अयुतानि च तत्रासन् प्रयुतान्यर्बुदानि च ।<br class="calibre1" />रक्षसां घोररूपाणां महतां<a id="calibre_link-517" class="calibre5"></a> क्रूरकर्मणाम्	॥१५७॥</p>
			<p class="verse">मुदितानां वितृप्तानां तस्मिन् महति वैशसे ।<br class="calibre1" />समेतानि बहून्यासन् भूतानि च जनाधिप	॥१५८॥</p>
			<p class="verse">एवंविधा हि सा रात्रिः सोमकानां जनक्षये ।<br class="calibre1" />प्रसुप्तानां प्रमत्तानामासीत् सुभृशदारुणा	॥१५९॥</p>
			<p class="verse">असंशयं च कालस्य पर्यायो दुरतिक्रमः ।<br class="calibre1" />तादृशा निहता यत्र कृत्वाऽस्माकं जनक्षयम्	॥१६०॥</p>
			<p class="text-center1">धृतराष्ट्रः</p>
			<p class="verse">प्रागेव सुमहत् कर्म द्रौणिरेव महाबलः ।<br class="calibre1" />नाकरोदीदृशं कस्मान्मत्पुत्रविजये धृतः	॥१६१॥</p>
			<p class="verse"><a id="calibre_link-518" class="calibre5"></a>अथ कस्माद्धते क्षत्रे कर्मेदं कृतवानसौ ।<br class="calibre1" />द्रोणपुत्रो महेष्वासस्तन्मे शंसितुमर्हसि	॥१६२॥</p>
			<p class="text-center1">सञ्जयः</p>
			<p class="verse">तेषां नूनं भयान्नासौ कृतवान् कुरुसत्तम ।<br class="calibre1" />असान्निध्ये तु पार्थानां केशवस्य च धीमतः	॥१६३॥</p>
			<p class="verse">सात्यकेश्चापि कर्मेदं द्रोणपुत्रेण साधितम्	॥१६४॥</p>
			<p class="verse">को हि तेषां समक्षं तान् हन्यादपि मरुत्पतिः ।<br class="calibre1" />एतदीदृशकं राजन् वृत्तं सुप्तजने निशि	॥१६५॥</p>
			<p class="verse">ततो जनक्षयं कृत्वा पाण्डवानां महात्ययम् ।<br class="calibre1" />प्रत्यूषकाले शिबिरान्<a id="calibre_link-519" class="calibre5"></a> प्रतिगन्तुमियेष सः	॥१६६॥</p>
			<p class="verse">नृशोणितावसिक्तस्य द्रौणेरासीदसित्सरुः ।<br class="calibre1" />पाणिना सह संश्लिष्ट एकीभूत इव प्रभो	॥१६७॥</p>
			<p class="verse">स निःशेषानरीन् कृत्वा विरराम निशाक्षये ।<br class="calibre1" />युगान्ते सर्वभूतानि भस्म कृत्वेव पावकः	॥१६८॥</p>
			<p class="verse">यथाप्रतिज्ञं तत्कर्म कृत्वा द्रौणायनिः प्रभो ।<br class="calibre1" />दुर्गमां पदवीं कृत्वा पितुरासीद् गतव्यथः	॥१६९॥</p>
			<p class="calibre6">(ल) <span class="calibre4">पितुरासीद् गतव्यथ</span> <span>इत्यत्र पितुर्विषये इत्यर्थः ।</span></p>
			<p class="verse">यथैव संसुप्तजने शिबिरे प्राविशन्निशि ।<br class="calibre1" /><a id="calibre_link-520" class="calibre5"></a>तथैव हत्वा निःशब्दं निश्चक्राम महारथः	॥१७०॥</p>
			<p class="verse">निष्क्राम्य शिबिरात् तस्मात् ताभ्यां सम्मन्त्र्य वीर्यवान् ।<br class="calibre1" />आचख्यौ कर्म तत्ताभ्यां हृष्टः संहर्षयन् विभो	॥१७१॥</p>
			<p class="verse">तौ स्म व्याचख्यतुस्तस्मै प्रियं प्रियकरौ तदा ।<br class="calibre1" />पाञ्चालान् सृञ्जयांश्चैव विनिकृत्तान् सहस्रशः	॥१७२॥</p>
			<p class="verse">प्रीत्या चोच्चैरुदक्रोशन् तथैवास्फोटयंस्तळान् ।<br class="calibre1" />दिष्ट्या दिष्ट्येति चान्योन्यं समेत्योचुर्महारथाः	॥१७३॥</p>
			<p class="verse">परिष्वज्य ततो द्रौणिस्ताभ्यां<a id="calibre_link-521" class="calibre5"></a> च प्रतिनन्दितः ।<br class="calibre1" />इदं हर्षाच्च सुमहद् आददे वाक्यमुत्तमम्	॥१७४॥</p>
			<p class="text-center1">द्रौणिः</p>
			<p class="verse">पाञ्चाला निहताः सर्वे द्रौपदेयाश्च सर्वशः ।<br class="calibre1" />सोमका मत्स्यशेषाश्च सर्वे विनिहता मया	॥१७५॥</p>
			<p class="verse">इदानीं कृतकृत्याः स्म याम तत्रैव मा चिरम् ।<br class="calibre1" />यदि जीवति नो राजा तस्मै शंसामहे प्रियम्	॥१७६॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />सौप्तिकपर्वणि पाञ्चालवधो नाम अष्टमोऽध्यायः ॥८॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-522">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः<a id="calibre_link-523" class="calibre9"></a> (अध्यायः २८)</h2>
			<p class="verse1">तदन्तरे द्रौणिरपि प्रयातः कृष्णासुतानां मुदितः शिरांसि ।<br class="calibre1" />आदाय हार्दिक्यकृपानुयातो दुर्योधनं सन्निकृष्टप्रयाणम्	॥१५३॥</p>
			<p class="verse">दृष्ट्वा तदुक्तं च निशम्य पापस्तुष्टोऽत्यजत् साध्विति देहमाशु ।<br class="calibre1" />भीमार्जुनाभ्यामथ केशवाच्च भीताः पृथग् द्रौणिमुखाः प्रयाताः	॥१५३</p>
		</section>
		<section class="level1" id="calibre_link-524">
			<h2 class="level2-title" {http://www.idpf.org/2007/ops}type="title">९. नवमोऽध्यायः</h2>
			<p class="text-center2">द्रौणिकृपकृतवर्मभिर्दुर्योधनमेत्य शोचनम् । दुर्योधनं प्रति द्रौणिना सुप्तजनवध-<br class="calibre1" />कथनम् । दुयोधनेन प्राणत्यागः<a id="calibre_link-525" class="calibre5"></a> । द्रौण्यादीनां नगरगमनम् । सञ्जयस्य व्यासानुग्रहप्राप्तदिव्यज्ञाननाशः ।</p>
			<p class="text-center1">सञ्जयः</p>
			<p class="verse">ते हत्वा सर्वपाञ्चालान् द्रौपदेयांश्च सर्वशः ।<br class="calibre1" />आगच्छन् सहिताः सर्वे यत्र दुर्योधनो हतः	॥१॥</p>
			<p class="verse">गत्वा चैनमपश्यन्त किञ्चित्प्राणं नराधिपम् ।<br class="calibre1" />ततो रथेभ्यः प्रस्कन्द्य परिवव्रुः तवात्मजम्<sup class="calibre7"><a {http://www.idpf.org/2007/ops}type="noteref" href="#calibre_link-175" class="calibre8">*</a></sup>	॥२॥</p>
			<p class="verse">तं भग्नसक्थं राजानं कृच्छ्रप्राणमचेतसम् ।<br class="calibre1" />वमन्तं रुधिरं वक्त्राद् अपश्यन् वसुधातळे	॥३॥</p>
			<p class="verse">वृतं समन्ताद् बहुभिः श्वापदैर्घोररूपिभिः<sup class="calibre7"><a {http://www.idpf.org/2007/ops}type="noteref" href="#calibre_link-176" class="calibre8">*</a></sup><a id="calibre_link-526" class="calibre5"></a> ।<br class="calibre1" />सालावृकगणैश्चैव भक्षयिष्यद्भिरन्तिकात्<sup class="calibre7"><a {http://www.idpf.org/2007/ops}type="noteref" href="#calibre_link-177" class="calibre8">*</a></sup>	॥४॥</p>
			<p class="verse">निवारयन्तं तान् कृच्छ्रात् श्वापदान् सञ्चिखादिषून् ।<br class="calibre1" />विवेष्टमानमूरुभ्यां सुभृशं गाढवेदनम्	॥५॥</p>
			<p class="verse">तं शयानं तथा दृष्ट्वा भूमौ स्वरुधिरोक्षितम् ।<br class="calibre1" />हतशिष्टास्त्रयो राजन् शोकार्ताः पर्यवारयन्	॥६॥</p>
			<p class="verse">(तैस्त्रिभिः शोणितादिग्धैर्निःश्वसद्भिर्महारथैः ।<br class="calibre1" />शुशुभे संवृतो राजा वेदिस्त्रिभिरिवाग्निभिः	॥७॥)<sup class="calibre7"><a {http://www.idpf.org/2007/ops}type="noteref" href="#calibre_link-178" class="calibre8">*</a></sup></p>
			<p class="verse">ते तं शयानं सम्प्रेक्ष्य राजानमतथोचितम् ।<br class="calibre1" />अविषह्येन<a id="calibre_link-527" class="calibre5"></a> दुःखेन सर्वे<sup class="calibre7"><a {http://www.idpf.org/2007/ops}type="noteref" href="#calibre_link-179" class="calibre8">*</a></sup> प्ररुरुदुस्त्रियः	॥८॥</p>
			<p class="verse">ततस्ते रुधिरं हस्तैर्मुखान्निर्मृज्य तस्य ह ।<br class="calibre1" />रणे राज्ञः शयानस्य कृपणं पर्यदेवयन्	॥९॥</p>
			<p class="text-center1">कृपः</p>
			<p class="verse">न दैवस्यातिभारोऽस्ति यदयं रुधिरोक्षितः ।<br class="calibre1" />एकादशचमूभर्ता शेते दुर्योधनो हतः	॥१०॥</p>
			<p class="verse">(पश्य चामीकराभस्य चामीकरविभूषिताम् ।)<sup class="calibre7"><a {http://www.idpf.org/2007/ops}type="noteref" href="#calibre_link-180" class="calibre8">*</a></sup><br class="calibre1" />गदां गदाप्रियस्येमां समीपे पतितां भुवि	॥११॥</p>
			<p class="verse">इयमेनं सदा शूरं न जहाति रणे रणे ।<br class="calibre1" />स्वर्गामपि<sup class="calibre7"><a {http://www.idpf.org/2007/ops}type="noteref" href="#calibre_link-181" class="calibre8">*</a></sup> व्रजन्तं हि न जहाति यशस्विनम्	॥१२॥</p>
			<p class="verse">पश्येमां<a id="calibre_link-528" class="calibre5"></a> सह वीरेण जाम्बूनदविभूषिताम्<sup class="calibre7"><a {http://www.idpf.org/2007/ops}type="noteref" href="#calibre_link-182" class="calibre8">*</a></sup> ।<br class="calibre1" />शयानां शयने धर्म्यां भार्यां प्रीतिमतीमिव	॥१३॥</p>
			<p class="verse">यो वै मूर्धाभिषिक्तानामग्रे याति परन्तपः ।<br class="calibre1" />(स हतो ग्रसते पांसुं पश्य कालस्य पर्ययम्	॥१४॥)<sup class="calibre7"><a {http://www.idpf.org/2007/ops}type="noteref" href="#calibre_link-183" class="calibre8">*</a></sup> </p>
			<p class="verse">येन स्म निहता भूमौ शेरते क्षत्रियर्षभाः ।<br class="calibre1" />स भूमौ निहतः शेते कुरुराजः परैरयम्	॥१५॥</p>
			<p class="verse">भयान्नमन्तो राजानो यस्याथ शतसङ्घशः ।<br class="calibre1" />स वीरशयने शेते क्रव्यादैः परिवारितः	॥१६॥</p>
			<p class="verse">यमुपासन्नृपाः पूर्वमर्थहेतोर्महीपतिम् ।<br class="calibre1" />तमुपासन्त<a id="calibre_link-529" class="calibre5"></a> कौरव्यं क्रव्यादा मांसगर्द्धिनः	॥१७॥</p>
			<p class="text-center1">सञ्जयः</p>
			<p class="verse">तं शयानं कुरुश्रेष्ठं भूमौ भरतसत्तमम् ।<br class="calibre1" />अश्वत्थामा समालिङ्ग्य कृपणं पर्यदेवयत्	॥१८॥</p>
			<p class="text-center1">द्रौणिः</p>
			<p class="verse">आहुस्त्वा नरशार्दूल मुख्यं सर्वधनुष्मताम् ।<br class="calibre1" />धनाध्यक्षोपमं युद्धे शिष्यं सङ्कर्षणस्य ह	॥१९॥</p>
			<p class="verse">कथं विवरमद्राक्षीद् भीमसेनस्तवानघ ।<br class="calibre1" />बलिनः कृतिनो नित्यं सूदः पापात्मवान् नृप	॥२०॥</p>
			<p class="verse">कालो नूनं महाराज लोकेऽस्मिन् बलवत्तरः ।<br class="calibre1" />त्वां चेत् पश्याम निहतं<a id="calibre_link-530" class="calibre5"></a> भीमसेनेन संयुगे	॥२१॥</p>
			<p class="verse">कथं त्वां सर्वधर्मज्ञं क्षुद्रः पापो वृकोदरः ।<br class="calibre1" />निकृत्या हतवान् मन्दो नूनं कालो दुरत्ययः	॥२२॥</p>
			<p class="verse">धर्मयुद्धे ह्यधर्मेण समाहूयौजसा मृधे ।<br class="calibre1" />गदया भीमसेनेन सक्थिनी ते विनाशिते	॥२३॥</p>
			<p class="verse">अधर्मेण हतस्याजौ मृद्यमानं पदा शिरः ।<br class="calibre1" />यदुपेक्षितवान् क्षुद्रो धिक् तमस्तु युधिष्ठिरम्	॥२४॥</p>
			<p class="verse">युद्धेष्वपवदिष्यन्ति योधा नूनं वृकोदरम् ।<br class="calibre1" />यावत् स्थास्यन्ति भूतानि निकृत्या ह्यसि पातितः	॥२५॥</p>
			<p class="verse"><a id="calibre_link-531" class="calibre5"></a>ननु रामोऽब्रवीद् राजन् त्वां सदा यदुनन्दनः ।<br class="calibre1" />दुर्योधनसमो नास्ति गदायामिति वीर्यवान्	॥२६॥</p>
			<p class="verse">श्लाघते त्वां हि वार्ष्णेयो राजन् संसत्सु भारत ।<br class="calibre1" />स शिष्यो मम कौरव्यो गदायुद्ध इति प्रभो	॥२७॥</p>
			<p class="verse">यां गतिं क्षत्रियस्याहुः प्रशस्तां परमर्षयः ।<br class="calibre1" />हतस्याभिमुखस्याजौ प्राप्तस्त्वमसि तां गतिम्	॥२८॥</p>
			<p class="verse">दुर्योधन न शोचामि त्वामहं भरतर्षभ ।<br class="calibre1" />हतपुत्रौ तु शोचामि गान्धारीं पितरं च ते	॥२९॥</p>
			<p class="verse">(द्वावनाथौ कृतौ वीर त्वया<a id="calibre_link-532" class="calibre5"></a> नाथेन वर्धितौ ।)<sup class="calibre7"><a {http://www.idpf.org/2007/ops}type="noteref" href="#calibre_link-184" class="calibre8">*</a></sup><br class="calibre1" />भिक्षां तौ विचरिष्येते शोचन्तौ पृथिवीमिमाम्	॥३०॥</p>
			<p class="verse">धिगस्तु कृष्णं वार्ष्णेयमर्जुनं चापि दुर्मतिम् ।<br class="calibre1" />धर्मज्ञमानिनौ यौ त्वा वध्यमानमुपेक्षताम्	॥३१॥</p>
			<p class="verse">पाण्डवाश्चापि ते सर्वे किं वक्ष्यन्ति नराधिपान् ।<br class="calibre1" />कथं दुर्योधनोऽस्माभिर्हत इत्यनपत्रपाः	॥३२॥</p>
			<p class="verse">धन्यस्त्वमसि गान्धारे यस्त्वामायोधने हतः ।<br class="calibre1" />प्रयातोऽभिमुखः शत्रून् धर्मेण भरतर्षभ	॥३३॥</p>
			<p class="verse">हतपुत्रा हि गान्धारी निहतज्ञातिबान्धवा ।<br class="calibre1" /><a id="calibre_link-533" class="calibre5"></a>प्रज्ञाचक्षुश्च दुर्धर्षः कां दशां प्रतिपत्स्यते	॥३४॥</p>
			<p class="verse">धिगस्तु कृतवर्माणं मां कृपं च महारथम् ।<br class="calibre1" />ये वयं न गताः स्वर्गं त्वां पुरस्कृत्य भारत	॥३५॥</p>
			<p class="verse">दातारं सर्वकामानां रक्षितारं प्रजाहितम् ।<br class="calibre1" />यद्वयं नाधिगच्छाम त्वां धिगस्मान् नराधमान्	॥३६॥</p>
			<p class="verse">कृपस्य तव वीर्येण मम चैव पितुश्च मे ।<br class="calibre1" />सभृत्यानां नरव्याघ्र रत्नवन्ति गृहाणि नः	॥३७॥</p>
			<p class="verse">तव प्रसादादस्माभिः सहपुत्रैः सबान्धवैः ।<br class="calibre1" />अवाप्ताः क्रतवो मुख्या<a id="calibre_link-534" class="calibre5"></a> बहवो भूरिदक्षिणाः	॥३८॥</p>
			<p class="verse">कुतश्चापीदृशं सौख्यमुपलप्स्यामहे वयम् ।<br class="calibre1" />यादृशं तु गता सौख्यं त्वां पुरस्कृत्य भूमिप	॥३९॥</p>
			<p class="verse">वयमेव त्रयो राजन् गच्छन्तं परमां गतिम् ।<br class="calibre1" />यद्वै त्वां नानुगच्छाम तेन तप्स्यामहे वयम्	॥४०॥</p>
			<p class="verse">यादृशा नो गताः स्वर्गं त्वां पुरस्कृत्य भूमिप ।<br class="calibre1" />तत्स्वर्गहीना हीनार्थाः स्मरन्तः सुकृतानि च	॥४१॥</p>
			<p class="verse">किं नाम तद्भवेत् कर्म येन त्वाऽनु व्रजामहे	॥४२॥</p>
			<p class="verse">दुःखं नूनं कुरुश्रेष्ठ चरिष्याम<a id="calibre_link-535" class="calibre5"></a> महीमिमाम् ।<br class="calibre1" />त्वद्धीनानां हि नो राजन् कुतः शान्तिः कुतः सुखम्	॥४३॥</p>
			<p class="verse">गत्वैनांस्तु महाराज समेत्य त्वं महारथान् ।<br class="calibre1" />यथाश्रेष्ठं यथाज्येष्ठं सम्पूज्य वचनान्मम	॥४४॥</p>
			<p class="verse">आचार्यं पूजयित्वा च केतुं सर्वधनुर्भृताम् ।<br class="calibre1" />हतं मया त्वं शंसेथा धृष्टद्युम्नं महारथम्<sup class="calibre7"><a {http://www.idpf.org/2007/ops}type="noteref" href="#calibre_link-185" class="calibre8">*</a></sup>	॥४५॥</p>
			<p class="verse">परिष्वजेथा राजानं बाह्लिकं च महारथम् ।<br class="calibre1" />सैन्धवं सोमदत्तं च भूरिश्रवसमेव च	॥४६॥</p>
			<p class="verse">तथा पूर्वगतान् सर्वान् स्वर्गे पार्थिवसत्तमान् ।<br class="calibre1" />अस्माद्वाक्यात्<a id="calibre_link-536" class="calibre5"></a> परिष्वज्य पृच्छेथास्ताननामयम्	॥४७॥</p>
			<p class="text-center1">सञ्जयः</p>
			<p class="verse">इत्येवमुक्त्वा राजानं भग्नसक्थमचेतसम् ।<br class="calibre1" />अश्वत्थामा लघुप्राणम्<sup class="calibre7"><a {http://www.idpf.org/2007/ops}type="noteref" href="#calibre_link-186" class="calibre8">*</a></sup> इदं वचनमब्रवीत्	॥४८॥</p>
			<p class="text-center1">द्रौणिः</p>
			<p class="verse">दुर्योधन जीवसि चेद् वाचः कर्णसुखाः शृणु ।<br class="calibre1" />सप्त पाण्डवतः शिष्टा धार्तराष्ट्रास्त्रयो वयम्	॥४९॥</p>
			<p class="verse">ते चैव भ्रातरः पञ्च वासुदेवोऽथ सात्यकिः ।<br class="calibre1" />अहं च कृतवर्मा च कृपः शारद्वतस्तथा	॥५०॥</p>
			<p class="verse">द्रौपदेया हताः सर्वे धृष्टद्युम्नश्च चात्मजाः ।<br class="calibre1" />पाञ्चालैः सहिता<a id="calibre_link-537" class="calibre5"></a> राजन् मत्स्यशेषाश्च भारत	॥५१॥</p>
			<p class="verse">कृतप्रतिकृतं पश्य हतपुत्राश्च पाण्डवाः ।<br class="calibre1" />सौप्तिके शिबिरं राजन् हतं सनरवाहनम्	॥५२॥</p>
			<p class="verse">मया च पापकर्माऽसौ धृष्टद्युम्नो महीपते ।<br class="calibre1" />प्रविश्य शिबिरं रात्रौ पशुमारेण मारितः	॥५३॥</p>
			<p class="text-center1">सञ्जयः</p>
			<p class="verse">दुर्योधनस्तु ता वाचो निशम्य मनसः प्रियाः ।<br class="calibre1" />प्रतिलभ्य ततश्चेत इदं वचनमब्रवीत्	॥५४॥</p>
			<p class="text-center1">दुर्योधनः</p>
			<p class="verse">न मेऽकरोत् तद् गाङ्गेयो न मे कर्णो न ते पिता ।<br class="calibre1" />यत् त्वया कृपभोजाभ्यां सहितेन<a id="calibre_link-538" class="calibre5"></a> कृतं मम	॥५५॥</p>
			<p class="verse">स चेत् सेनापतिः क्षुद्रो हतः सार्धं शिखण्डिना ।<br class="calibre1" />तेन मन्ये मघवता सममात्मानमद्य वै	॥५६॥</p>
			<p class="verse">स्वस्ति प्राप्नुत भद्रं वः स्वर्गे नः सङ्गमः पुनः	॥५७॥</p>
			<p class="text-center1">सञ्जयः</p>
			<p class="verse">इत्येवमुक्त्वा पुत्रस्ते कुरुराजो महामनाः ।<br class="calibre1" />प्राणानवासृजद् वीरः सुहृदां दुःखमादधत्	॥५८॥</p>
			<p class="verse">ततस्ते सम्परिष्वज्य परिमृज्य च तं भृशम् ।<br class="calibre1" />पुनः पुनः प्रेक्षमाणाः स्वकानारुरुहू रथान्	॥५९॥</p>
			<p class="verse">इत्येवं द्रोणपुत्रस्य निशम्य करुणा<a id="calibre_link-539" class="calibre5"></a> गिरः ।<br class="calibre1" />प्रत्यूषकाले शोकार्ताः प्राद्रवन् नगरं प्रति	॥६०॥</p>
			<p class="verse">एवमेष क्षयो वृत्तः कुरुपाण्डवसेनयोः ।<br class="calibre1" />घोरो विशसनो रौद्रो राजन् दुर्मन्त्रिते तव	॥६१॥</p>
			<p class="verse">तव पुत्रे गते स्वर्गं भारते भरतर्षभ ।<br class="calibre1" />ऋषिदत्तं प्रनष्टं तद् दिव्यदर्शित्वमद्य वै	॥६२॥</p>
			<p class="text-center1">वैशम्पायनः</p>
			<p class="verse">इति श्रुत्वा स नृपतिः ज्ञातिपुत्रवधं तदा ।<br class="calibre1" />निःश्वस्य दीर्घमुष्णं च ततश्चिन्तापरोऽभवत्	॥६३॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" /><a id="calibre_link-540" class="calibre5"></a>सौप्तिकपर्वणि दुर्योधनमरणो नाम नवमोऽध्यायः ॥९॥</p>
			<p class="authorline">॥ समाप्तं सौप्तिकपर्व ॥</p>
			<p class="authorline">&ndash;&ndash;०&ndash;&ndash;</p>
		</section>
	</section>
<div class="calibre"><a id="calibre_link-541" class="calibre5"></a></div></div>


<div class="maintext" id="calibre_link-187"><div class="calibre"><a id="calibre_link-542" class="calibre5"></a></div>
	<section class="level" {http://www.idpf.org/2007/ops}type="chapter" id="calibre_link-543" role="doc-chapter">
		<h1 class="level1-title2" {http://www.idpf.org/2007/ops}type="title">सौप्तिकपर्व<br class="calibre1" />२. ऐषीकपर्व</h1>
		<section class="level" id="calibre_link-544">
			<h2 class="level2-title" {http://www.idpf.org/2007/ops}type="title">१. प्रथमोध्यायः</h2>
			<p class="text-center2">दैवान्निःसृतेन धृष्टद्युम्नसारथिना युधिष्ठिराय रात्रौ वृत्तशिबिरवृत्तान्तनिवेदनम् ।<br class="calibre1" />तच्छ्रवणेन द्रौपद्यानयनाय नकुलमादिश्य शिबिरभुवमुपगतवता युधिष्ठिरेण मृतनिजजनावलोकनेन परिदेवनम् ।</p>
			<p class="text-center1">वैशम्पायनः</p>
			<p class="verse">तस्यां रात्र्यां व्यतीतायां धृष्टद्युम्नस्य सारथिः ।<br class="calibre1" />शशंस धर्मराजाय सौप्तिके कदनं कृतम्	॥१॥</p>
			<p class="text-center1">सूतः</p>
			<p class="verse">द्रौपदेया हता राजन् द्रुपदस्यात्मजैः सह ।<br class="calibre1" /><a id="calibre_link-545" class="calibre5"></a>प्रमत्ता निशि विश्वस्ताः स्वपन्तः शिबिरे स्वके	॥२॥</p>
			<p class="verse">गौतमेन नृशंसेन भोजेन कृतवर्मणा ।<br class="calibre1" />अश्वत्थाम्ना च पापेन हतं वः शिबिरं निशि	॥३॥</p>
			<p class="verse">एतैर्नरगजाश्वानां प्रासशक्तिपरश्वथैः ।<br class="calibre1" />सहस्राणि निकृन्तद्भिर्निःशेषं शिबिरं कृतम्	॥४॥</p>
			<p class="verse">छिद्यमानस्य महतो वनस्येव परश्वथैः ।<br class="calibre1" />शुश्रुवे सुमहान् शब्दो बलस्य तव भारत	॥५॥</p>
			<p class="verse">अहमेवावशिष्टस्तु तस्मात् सैन्यान्महीपते ।<br class="calibre1" />मुक्तः कथञ्चिद् धर्मात्मन् व्यग्रेण<sup class="calibre7"><a {http://www.idpf.org/2007/ops}type="noteref" href="#calibre_link-188" class="calibre8">*</a></sup> कृतवर्मणा	॥६॥</p><div class="calibre"><a id="calibre_link-546" class="calibre5"></a></div>
			<p class="text-center1">वैशम्पायनः</p>
			<p class="verse">तच्छ्रुत्वा वाक्यमशिवं कुन्तीपुत्रो युधिष्ठिरः ।<br class="calibre1" />पपात मुह्यन् दुर्धर्षः पुत्रशोकसमन्वितः	॥७॥</p>
			<p class="verse">पतन्तं तमतिक्रम्य<sup class="calibre7"><a {http://www.idpf.org/2007/ops}type="noteref" href="#calibre_link-189" class="calibre8">*</a></sup> परिजग्राह सात्यकिः ।<br class="calibre1" />भीमसेनोऽर्जुनश्चैव माद्रीपुत्रौ च पाण्डवौ	॥८॥</p>
			<p class="verse">लब्धचेतास्तु कौन्तेयः शोकविह्वलया गिरा ।<br class="calibre1" />जित्वा शत्रून् जितः पश्चात् पर्यदेवयदार्तवम्<sup class="calibre7"><a {http://www.idpf.org/2007/ops}type="noteref" href="#calibre_link-190" class="calibre8">*</a></sup>	॥९॥</p>
			<p class="text-center1">युधिष्ठिरः</p>
			<p class="verse">(अगम्या गतिरर्थानां कर्मणामीश्वरस्य च ।)<sup class="calibre7"><a {http://www.idpf.org/2007/ops}type="noteref" href="#calibre_link-191" class="calibre8">*</a></sup><br class="calibre1" />दुर्विज्ञेया गतिर्ह्येषामपि ये दिव्यचक्षुषः<a id="calibre_link-547" class="calibre5"></a>	॥१०॥</p>
			<p class="verse">जीयमाना जयन्त्यन्ये जयमाना वयं जिताः	॥११॥</p>
			<p class="verse">हत्वा भ्रातॄन् वयस्यांश्च पितॄन् भृत्यान् सुहृद्गणान् ।<br class="calibre1" />बन्धूनमात्यान् पौत्रांश्च जित्वा सर्वान् जिता वयम्	॥१२॥</p>
			<p class="verse">अनर्था ह्यर्थसङ्काशाः तथाऽनर्थोर्ऽथदर्शनः ।<br class="calibre1" />जयोऽयमजयाकारो जयस्तस्मात् पराजयः	॥१३॥</p>
			<p class="verse">यो जित्वा तप्यते पश्चाद् आपन्न इव दुर्मतिः ।<br class="calibre1" />कथं मन्येत विजयं यः स्याज्जिततरः परैः	॥१४॥</p>
			<p class="verse">येषामर्थे जयोऽयं स्याद् विजयः स्यात् सुहृद्वधे ।<br class="calibre1" /><a id="calibre_link-548" class="calibre5"></a>तैर्जितैरप्रमत्तैर्हि निर्जिता जितकाशिनः॥१५॥</p>
			<p class="verse">कर्णिनालीकदंष्ट्रस्य खड्गजिह्वस्य संयुगे ।<br class="calibre1" />चापव्याप्तस्य रौद्रस्य<sup class="calibre7"><a {http://www.idpf.org/2007/ops}type="noteref" href="#calibre_link-192" class="calibre8">*</a></sup> ज्यातळत्रविनादिनः	॥१६॥</p>
			<p class="verse">क्रुद्धस्य नरसिंहस्य सङ्ग्रामेष्वपलायिनः ।<br class="calibre1" />ये व्यमुच्यन्त कर्णस्य प्रमादात् त इमे हताः	॥१७॥</p>
			<p class="verse">रथह्रदं शरवर्षोर्मिमन्तं<br class="calibre1" />	रत्नाचितं वाजिसमाजयुक्तम् ।<br class="calibre1" /><sup class="calibre7"><a {http://www.idpf.org/2007/ops}type="noteref" href="#calibre_link-193" class="calibre8">*</a></sup>शक्त्यृष्टिशूलध्वजनागनक्र-<br class="calibre1" />	शरासनावर्तमहौघफेनम्	॥१८॥</p>
			<p class="verse">सङ्ग्रामचन्द्रोदयवेगवेलं<br class="calibre1" />	द्रोणार्णवं ज्यातळनेमिघोषम्<a id="calibre_link-549" class="calibre5"></a> ।<br class="calibre1" />ये तेरुरुच्चावचशस्त्रनौभिः<sup class="calibre7"><a {http://www.idpf.org/2007/ops}type="noteref" href="#calibre_link-194" class="calibre8">*</a></sup><br class="calibre1" />	ते राजपुत्रा निहताः प्रमादात्	॥१९॥</p>
			<p class="verse">न हि प्रमादात् परमस्ति कश्चिद्<br class="calibre1" />	वधो नराणामिह जीवलोके ।<br class="calibre1" />प्रमत्तमर्था हि नरं समन्तात् <br class="calibre1" />	त्यजन्त्यनर्थाश्च समाविशन्ति	॥२०॥</p>
			<p class="verse">ध्वजोत्तमाग्रोच्छ्रितधूमकेतुं<br class="calibre1" />	शरार्चिषं कोपमहासमीरम्<sup class="calibre7"><a {http://www.idpf.org/2007/ops}type="noteref" href="#calibre_link-195" class="calibre8">*</a></sup> ।<br class="calibre1" />महाधनुर्ज्यातळनेमिघोषं<br class="calibre1" />	तनुत्रनानाविधशस्त्रवेगम्<sup class="calibre7"><a {http://www.idpf.org/2007/ops}type="noteref" href="#calibre_link-196" class="calibre8">*</a></sup>	॥२१॥</p>
			<p class="verse">महाचमूकक्षदवाग्निभूतं<br class="calibre1" />	महाहवे भीष्ममहादवाग्निम् ।<br class="calibre1" />योऽतीत्य भीमायुधतीक्ष्णवेगं<br class="calibre1" />	ते राजपुत्रा<a id="calibre_link-550" class="calibre5"></a> निहताः प्रमादात्	॥२२॥</p>
			<p class="verse">न हि प्रमत्तेन नरेण शक्यम्<br class="calibre1" />	आप्तुं वसुं श्रीर्विपुलं यशो वा	॥२३॥</p>
			<p class="verse">पश्याप्रमादेन<sup class="calibre7"><a {http://www.idpf.org/2007/ops}type="noteref" href="#calibre_link-197" class="calibre8">*</a></sup> विनिहत्य शत्रून् <br class="calibre1" />	सर्वान् <sup class="calibre7"><a {http://www.idpf.org/2007/ops}type="noteref" href="#calibre_link-198" class="calibre8">*</a></sup>महेन्द्रान् सुसमेधमानान् ।<br class="calibre1" />इन्द्रोपमान् पार्थिवपुत्रपौत्रान् <br class="calibre1" />	पश्याविशेषेण हतान् प्रमादात्	॥२४॥</p>
			<p class="verse">तीर्त्वा समुद्रं वणिजः समृद्धा<br class="calibre1" />	मग्नाः कुनद्यामिव सीदमानाः	॥२५॥</p>
			<p class="verse">अमर्षितैर्ये निहता नरेन्द्रा<br class="calibre1" />	निःसंशयं ते त्रिदिवं प्रपन्नाः ।<br class="calibre1" />कृष्णां तु शोचामि कथं नु साध्वी<br class="calibre1" /><a id="calibre_link-551" class="calibre5"></a>	शोकार्णवं साऽद्य विशक्ष्यतीति	॥२६॥</p>
			<p class="verse">भ्रातॄंश्च पुत्रांश्च हतान् निशम्य<br class="calibre1" />	पाञ्चालराजं पितरं च वृद्धम् ।<br class="calibre1" />ध्रुवं विसञ्ज्ञा पतिता पृथिव्यां<br class="calibre1" />	सा शोचते शोककृशाङ्गयष्टिः	॥२७॥</p>
			<p class="verse">तच्छोकजं दुःखमपारयन्ती<br class="calibre1" />	कथं भविष्यत्युचिता सुखानाम् ।<br class="calibre1" />पुत्रक्षयं भ्रातृवधं प्रपन्ना<sup class="calibre7"><a {http://www.idpf.org/2007/ops}type="noteref" href="#calibre_link-199" class="calibre8">*</a></sup><br class="calibre1" />	प्रदह्यमानेव हुताशनेन	॥२८॥</p>
			<p class="text-center1">वैशम्पायनः</p>
			<p class="verse">इत्येवमार्तः परिदेवयन् स<br class="calibre1" />	राजा कुरूणां नकुलं बभाषे	॥२९॥</p>
			<p class="text-center1">युधिष्ठिरः</p>
			<p class="verse">गच्छानयैनामिह मन्दभाग्याम्<br class="calibre1" /><a id="calibre_link-552" class="calibre5"></a>	अमात्यपक्षामिति राजपुत्रीम्	॥३०॥</p>
			<p class="text-center1">वैशम्पायनः</p>
			<p class="verse">माद्रीसुतस्तत् परिगृह्य वाक्यं<br class="calibre1" />	धर्मेण धर्मप्रतिमस्य राज्ञः ।<br class="calibre1" />ययौ रथेनालयमाशु देव्याः<br class="calibre1" />	पाञ्चालराजस्य च यत्र दाराः	॥३१॥</p>
			<p class="verse">प्रस्थाप्य माद्रीसुतमाजमीढः<br class="calibre1" />	शोकार्दितस्तैः सहितः सुहृद्भिः ।<br class="calibre1" />रोरूयमाणः प्रययौ सुतानाम्<br class="calibre1" />	आयोधनं भूतगणानुकीर्णम्	॥३२॥</p>
			<p class="verse">स तत् प्रविश्याशिवमुग्ररूपं<br class="calibre1" />	ददर्श पुत्रान् सुहृदः सखींश्च ।<br class="calibre1" />भूमौ शयानान् रुधिरार्द्रगात्रान्<br class="calibre1" />	विभिन्नगात्रोपहृतोत्तमाङ<a id="calibre_link-553" class="calibre5"></a>्गान्	॥३३॥</p>
			<p class="verse">स तांस्तु दृष्ट्वा भृशमार्तरूपो<br class="calibre1" />	युधिष्ठिरो धर्मभृतां वरिष्ठः ।<br class="calibre1" />उच्चैः प्रचुक्रोश च कौरवाग्र्यः <br class="calibre1" />	पपात चोर्व्यां सगणो विसञ्ज्ञः	॥३४॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि युधिष्ठिरप्रलापो नाम प्रथमोऽध्यायः ॥१॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-554">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)</h2>
			<p class="verse1">तत्रैकलं द्रोणसुतं रथेन यान्तं रथी मारुतिरन्वधावत् ।<br class="calibre1" />तमाद्रवन्तं प्रसमीक्ष्य<a id="calibre_link-555" class="calibre5"></a> भीतः पराद्रवद् द्रौणिरतिद्रुताश्वैः	॥१५५॥</p>
		</section>
		<section class="level1" id="calibre_link-556">
			<h2 class="level2-title" {http://www.idpf.org/2007/ops}type="title">२. द्वितीयोऽध्यायः</h2>
			<p class="text-center2">नकुलेन युधिष्ठिरसमीपं प्रति द्रौपद्यानयनम् । द्रौपद्या द्रौणिमस्तकमणि- हरणचोदितेन भीमेन नकुलसारथिना रथेन द्रौणिवधाय प्रस्थानम् ।</p>
			<p class="text-center1">वैशम्पायनः</p>
			<p class="verse">स दृष्ट्वा निहतान् सङ्खे पुत्रान् पौत्रान् सखींस्तथा ।<br class="calibre1" />महादुःखपरीतात्मा बभूव जनमेजय	॥१॥</p>
			<p class="verse">ततस्तस्य महान् शोकः प्रादुरासीन्महात्मनः ।<br class="calibre1" />स्मरतः पुत्रपौत्रांस्तान् भ्रातॄन् सुहृद<a id="calibre_link-557" class="calibre5"></a> एव च	॥२॥</p>
			<p class="verse">तमश्रुपरिपूर्णाक्षं वेपमानमचेतसम् ।<br class="calibre1" />सुहृदो भृशसंविग्नाः सान्त्वयाञ्चक्रिरे तदा	॥३॥</p>
			<p class="verse">(कृत्वा तु विधिवत् तेषां पुत्राणाममितौजसाम् ।<br class="calibre1" />प्रेतकार्याणि सर्वेषां बभूव भृशदुःखितः	॥४॥ </p>
			<p class="verse">तस्मिन् मुहूर्ते जवनैर्वाजिभिर्हेममालिभिः	॥५॥)<sup class="calibre7"><a {http://www.idpf.org/2007/ops}type="noteref" href="#calibre_link-200" class="calibre8">*</a></sup></p>
			<p class="verse">ततः तस्मिन् क्षणे काले रथेनादित्यवर्चसा ।<br class="calibre1" />नकुलः कृष्णया सार्धमुपायात् परमार्तवत्	॥६॥</p>
			<p class="verse">उपप्लाव्यगता सा तु श्रुत्वा सुमहदप्रियम् ।<br class="calibre1" />महाविनाशं पुत्राणां<a id="calibre_link-558" class="calibre5"></a> सर्वेषां व्यथितेन्द्रिया	॥७॥</p>
			<p class="verse">कम्पमानेव कदळी वातेनाभिसमाहता<sup class="calibre7"><a {http://www.idpf.org/2007/ops}type="noteref" href="#calibre_link-201" class="calibre8">*</a></sup> ।<br class="calibre1" />कृष्णा राजानमासाद्य शोकार्ता न्यपतद् भुवि	॥८॥</p>
			<p class="verse">विबभौ वदनं तस्या रुदन्त्याः<sup class="calibre7"><a {http://www.idpf.org/2007/ops}type="noteref" href="#calibre_link-202" class="calibre8">*</a></sup> शोककर्शितम् ।<br class="calibre1" />फुल्लपद्मपलाशाक्षं तमोग्रस्त इवांशुमान्	॥९॥</p>
			<p class="verse">हा पुत्रबान्धवाश्चैव इत्येवं विललाप सा ।<br class="calibre1" />ततो भीमो तामुत्थाप्य वचनं चेदमब्रवीत्	॥१०॥</p>
			<p class="verse">निवर्तय त्वं कल्याणि मा च शोकमनःकृथाः ।<br class="calibre1" />अश्वत्थामानमद्येह हनिष्यामि न संशयः	॥११॥</p>
			<p class="verse">यदि मे दृष्टिप्राप्तोऽसौ<a id="calibre_link-559" class="calibre5"></a> जीवितं न भविष्यति ।<br class="calibre1" />तस्य शिरस्त्वदग्रे च पातयिष्याम्यहं ध्रुवम्	॥१२॥</p>
			<p class="verse">कृपं च कृतवर्माणं तं हनिष्यामि चाद्य वै ।<br class="calibre1" />या मयात्र त्वदग्रे च उक्ता वाचस्त्वया कृते	॥१३॥</p>
			<p class="verse">ताः सर्वाः सफला कृत्वा न हि शोके मनः कृथाः ।<br class="calibre1" />इत्येवमुक्त्वा तां वाक्यं भीमसेनो न्यवर्तत	॥१४॥</p>
			<p class="verse">ततो युधिष्ठिरो ब्रूयाद् वाक्यं तस्या हितं प्रियम् ।<br class="calibre1" />न हि त्वं देव(वि) जानीषे मम वाक्यं निबोध वै	॥१५॥</p>
			<p class="verse">द्रोणो हतो च गाङ्गेयः कर्णश्चापि<a id="calibre_link-560" class="calibre5"></a> तथैव च ।<br class="calibre1" />शल्यो जयद्रथश्चैव ये चान्ये क्षत्रिया रणे	॥१६॥</p>
			<p class="verse">हतो दुर्योधनो राजा भ्रातृभिः परिवारितः ।<br class="calibre1" />तस्य पुत्राश्च पौत्राश्च ते च सर्वे निपातिताः	॥१७॥</p>
			<p class="verse">सुयोधनबलं क्षीणं मम चैव न संशयः<sup class="calibre7"><a {http://www.idpf.org/2007/ops}type="noteref" href="#calibre_link-203" class="calibre8">*</a></sup> ।<br class="calibre1" />कालेन हीयते सर्वं जगद्वै सचराचरम्	॥१८॥</p>
			<p class="verse">दशरथसुतो रामो रावणस्य भयङ्कराम्<sup class="calibre7"><a {http://www.idpf.org/2007/ops}type="noteref" href="#calibre_link-204" class="calibre8">*</a></sup> ।<br class="calibre1" />हत्वा सेनां बभौ तस्य ध्वस्तमेध इवांशुमान्	॥१९॥</p>
			<p class="verse">ततस्तां पतितां दृष्ट्वा संरभी सत्यविक्रमः ।<br class="calibre1" />बाहुभ्यां प्रतिजग्राह समुपेत्य वृकोदरः<a id="calibre_link-561" class="calibre5"></a>	॥२०॥</p>
			<p class="verse">तां दृष्ट्वा सम्परिष्वज्य संरम्भात् सत्यविक्रमः ।<br class="calibre1" />बाहुभ्यां परिजग्राह समुपेत्य वृकोदरः<sup class="calibre7"><a {http://www.idpf.org/2007/ops}type="noteref" href="#calibre_link-205" class="calibre8">*</a></sup>	॥२१॥</p>
			<p class="verse">सा समाश्वासिता तेन भीमसेनेन भामिनी ।<br class="calibre1" />रुदती पाण्डवज्येष्ठमिदं वचनमब्रवीत्	॥२२॥</p>
			<p class="text-center1">द्रौपदी</p>
			<p class="verse">दिष्ट्या राजन्नवाप्येमामखिलां भोक्ष्यसे महीम् ।<br class="calibre1" />आत्मजान् क्षत्रधर्मेण श्रुत्वा सङ्खे निपातितान्	॥२३॥</p>
			<p class="verse">दिष्ट्या सर्वास्त्रकुशलं मत्तमातङ्गगामिनम् ।<br class="calibre1" />अवाप्य पृथिवीं कृत्स्नां सौभद्रं न स्मरिष्यसि<a id="calibre_link-562" class="calibre5"></a>	॥२४॥</p>
			<p class="verse">आत्मजांस्तैरधर्मेण श्रुत्वा शूरान् निपातितान् ।<br class="calibre1" />स्थितो राज्ये मया सार्धं विहरन् न स्मरिष्यसि	॥२५॥</p>
			<p class="verse">प्रसुप्तानां वधं श्रुत्वा द्रौणिना पापकर्मणा ।<br class="calibre1" />शोको मां दहते गाढं हुताशन इवाश्रयम्	॥२६॥</p>
			<p class="verse">तस्य पापकृतो द्रौणेर्न चेदद्य दुरात्मनः ।<br class="calibre1" />ह्रियते सानुबन्धस्य युधि विक्रम्य जीवितम्	॥२७॥</p>
			<p class="verse">इहैव प्रायमासिष्ये तन्निबोधत पाण्डवाः ।<br class="calibre1" />न चेत् फलमवाप्नोति द्रौणिः पापस्य कर्मणः	॥२८॥</p>
			<p class="text-center1">वैशम्पायनः</p><div class="calibre"><a id="calibre_link-563" class="calibre5"></a></div>
			<p class="verse">एवमुक्त्वा ततः कृष्णा पाण्डवं समुपाविशत् ।<br class="calibre1" />युधिष्ठिरं धर्मपत्नी याज्ञसेनी यशस्विनी	॥२९॥</p>
			<p class="verse">दृष्ट्वोपविष्टां राजा तु पाण्डवो महिषीं प्रियाम् ।<br class="calibre1" />प्रत्युवाच स धर्मात्मा द्रौपदीं चारुदर्शनाम्	॥३०॥</p>
			<p class="text-center1">युधिष्ठिरः </p>
			<p class="verse">क्षत्रधर्मेण धर्मज्ञे प्राप्तास्ते निधनं शुभे ।<br class="calibre1" />पुत्रास्ते भ्रातरश्चैव तान् न शोचितुमर्हसि	॥३१॥</p>
			<p class="verse">द्रोणपुत्रस्तु कल्याणि वनदुर्गं गतो ध्रुवम् ।<br class="calibre1" />तस्य त्वं पातनं सङ्खे कथं ज्ञास्यसि<a id="calibre_link-564" class="calibre5"></a> शोभने	॥३२॥</p>
			<p class="text-center1">द्रौपदी</p>
			<p class="verse">द्रोणपुत्रस्य सहजो मणिः शिरसि मे श्रुतः ।<br class="calibre1" />निहत्य सङ्खे तं पापं पश्येयं मणिमाहृतम्	॥३३॥</p>
			<p class="verse">द्रौणेः शिरस उत्कृत्तं जीवेयमिति मे मतिः	॥३४॥</p>
			<p class="text-center1">वैशम्पायनः</p>
			<p class="verse">इत्युक्त्वा पाण्डवं कृष्णा राजानं चारुदर्शना ।<br class="calibre1" />भीमसेनं करे स्पृष्ट्वा कुपिता वाक्यमब्रवीत्	॥३५॥</p>
			<p class="text-center1">द्रौपदी</p>
			<p class="verse">त्रातुमर्हसि मां भीम क्षत्रधर्ममनुस्मरन् ।<br class="calibre1" />जहि तं पापकर्माणं शम्बरं मघवानिव	॥३६॥</p>
			<p class="verse">न हि ते विक्रमे<a id="calibre_link-565" class="calibre5"></a> तुल्यः पुमानस्तीह कश्चन ।<br class="calibre1" />श्रुतं तत् सर्वलोकेषु परमव्यसने तथा	॥३७॥</p>
			<p class="verse">द्वीपोऽभूस्त्वं हि पार्थानां नगरे वारणावते ।<br class="calibre1" />हिडिम्बदर्शने चैव तथा त्वमभवो गतिः	॥३८॥</p>
			<p class="verse">तथा विराटनगरे कीचकेन भृशार्दितम् ।<br class="calibre1" />मामप्युद्धृतवान् कृच्छ्रात् पौलोमीं मघवानिव	॥३९॥</p>
			<p class="verse">यथैतान्यकृथाः पार्थ महाकर्माणि वै पुरा ।<br class="calibre1" />तथा द्रौणिममित्रघ्नं विनिहत्य सुखी भव	॥४०॥</p>
			<p class="text-center1">वैशम्पायनः</p>
			<p class="verse">तस्या बहुविधं दुःखं निशम्य परिदेवितुम् ।<br class="calibre1" />नामर्षयत<a id="calibre_link-566" class="calibre5"></a> कौन्तेयो भीमसेनो महाबलः	॥४१॥</p>
			<p class="verse">स काञ्चनविचित्राङ्गमारुरोह रथोत्तमम् ।<br class="calibre1" />आदाय रुचिरं चित्रं समार्गणगुणं धनुः	॥४२॥</p>
			<p class="verse">नकुलं सारथिं कृत्वा द्रोणपुत्रवधे धृतः ।<br class="calibre1" />विष्फार्य सशरं चापं तूर्णमश्वानचोदयत्	॥४३॥</p>
			<p class="verse">ते हयाः पुरुषव्याघ्र चोदिता वातरंहसः ।<br class="calibre1" />वेगेन सहसा जग्मुर्हरयः शीघ्रगामिनः	॥४४॥</p>
			<p class="verse">शिबिरात् स गृहीत्वा तु रथस्य पदमच्युतः ।<br class="calibre1" />द्रोणपुत्रगतेनाशु ययौ मार्गेण भारत	॥४५॥</p>
			<p class="authorline">इति श्रीमन्महाभारते शतसहस्रिकायां<a id="calibre_link-567" class="calibre5"></a> संहितायां वैयासिक्यां<br class="calibre1" />ऐषीकपर्वणि द्रौपदीप्रायोप्रवेशो नाम द्वितीयोऽध्यायः ॥२॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-568">
			<h2 class="level2-title" {http://www.idpf.org/2007/ops}type="title">३. तृतीयोऽध्यायः</h2>
			<p class="text-center2">द्रौणिजिघांसया भीमे प्रतिगते कृष्णेन युधिष्ठिरं प्रति <br class="calibre1" />द्रौणिदौःशील्यादिकथनपूर्वकं भीमस्य ततो रक्षणीयत्वकथनम् ।</p>
			<p class="text-center1">वैशम्पायनः</p>
			<p class="verse">तस्मिन् प्रयाते दुर्धर्षे यदूनामृषभस्ततः ।<br class="calibre1" />अब्रवीत् पुण्डरीकाक्षः कुन्तीपुत्रं युधिष्ठिरम्	॥१॥</p>
			<p class="text-center1">श्रीभगवान्</p>
			<p class="verse">एष ते पाण्डवो भ्राता पुत्रशोकमपारयन् ।<br class="calibre1" /><a id="calibre_link-569" class="calibre5"></a>जिघांसुर्द्रौणिमाक्रन्दे एक एवाभिधावति	॥२॥</p>
			<p class="verse">भीमः प्रियस्ते सर्वेभ्यो भ्रातृभ्यो भरतर्षभ ।<br class="calibre1" />तं कृच्छ्रगतमद्य त्वं कस्मान्नाभ्यवपद्यसे	॥३॥</p>
			<p class="verse">यत्तदाचष्ट पुत्राय द्रोणः प्रहरतां वरः ।<br class="calibre1" />अस्त्रं ब्रह्मशिरो नाम तद्दहेत् पृथिवीमपि	॥४॥</p>
			<p class="verse">तन्महात्मा महाभागः केतुः सर्वधनुष्मताम् ।<br class="calibre1" />प्रत्यपादयदाचार्यः प्रीयमाणो धनञ्जयम्	॥५॥</p>
			<p class="verse">तं पुत्रोऽप्येक एवैनम्<sup class="calibre7"><a {http://www.idpf.org/2007/ops}type="noteref" href="#calibre_link-206" class="calibre8">*</a></sup> अन्वयाचदमर्षणः ।<br class="calibre1" />ततः प्रोवाच पुत्राय नातिहृष्टमना इव<a id="calibre_link-570" class="calibre5"></a>	॥६॥</p>
			<p class="verse">विदितं चापलं ह्यासीद् आत्मजस्य महात्मनः ।<br class="calibre1" />सर्वधर्मविदाचार्यः सोऽन्वशासत् सुतं ततः	॥७॥</p>
			<p class="text-center1">द्रोणः</p>
			<p class="verse">परमापद्गतेनापि न स्म तात त्वया रणे ।<br class="calibre1" />इदमस्त्रं प्रयोक्तव्यं मानुषेषु विशेषतः	॥८॥</p>
			<p class="text-center1">श्रीभगवान्</p>
			<p class="verse">इत्युक्तवान् गुरुः पुत्रं द्रोणः पश्चादथोक्तवान् ।<br class="calibre1" />न त्वं जातु सतां मार्गे स्थातेति पुरुषर्षभ	॥९॥</p>
			<p class="verse">स तदाज्ञाय दुष्टात्मा पितुर्वचनमप्रियम् ।<br class="calibre1" />निराशः सर्वकल्याणे शोचन् पर्यपतन्महीम्	॥१०॥</p><div class="calibre"><a id="calibre_link-571" class="calibre5"></a></div>
			<p class="verse">कदाचित् स नरश्रेष्ठ वनस्थे त्वयि भारत ।</p>
			<p class="verse">(ततस्तु वचनं श्रुत्वा भीमसेनोऽब्रवीदिदम्	॥</p>
			<p class="verse">किं तेन पुत्र कान्तेन मातुः क्लेशकरेण वै ।<br class="calibre1" />यस्य न स्फुरते कीर्तिः धनस्थे वरदे यथा	॥</p>
			<p class="verse">अद्यैवाहं प्रयास्यामि हनिष्यामि त्वया रणे ।<br class="calibre1" />कृपं च कृतवर्माणमश्वत्थामानमेव च	॥</p>
			<p class="verse">भविष्यामि ततः प्रीतः कृते कार्ये सुदुस्तरे ।<br class="calibre1" />इत्येवं वचनं श्रुत्वा वासुदेवोऽब्रवीदिदम्	॥)<sup class="calibre7"><a {http://www.idpf.org/2007/ops}type="noteref" href="#calibre_link-207" class="calibre8">*</a></sup></p>
			<p class="verse">शृणु भो भीमवाक्यं मे यथा वनगते त्वयि ।<br class="calibre1" /><a id="calibre_link-572" class="calibre5"></a>अश्वत्थामा कुरुश्रेष्ठ वनस्थे त्वयि भारत	॥११॥</p>
			<p class="verse">अवसद् द्वारकामेत्य वृष्णिभिः परमार्चितः	॥१२॥</p>
			<p class="verse">स कदाचित् समुद्रान्ते वसन् द्वारवतीमनु ।<br class="calibre1" />एक एकं समागम्य मामुवाच हसन्निव	॥१३॥</p>
			<p class="verse">यत् तदुग्रं तपः कृष्ण चरन्नमितविक्रमः ।<br class="calibre1" />अगस्त्याद् भारताचार्यः प्रत्यपद्यत मे पिता	॥१४॥</p>
			<p class="verse">अस्त्रं ब्रह्मशिरो नाम देवगन्धर्वपूजितम् ।<br class="calibre1" />तदद्य मयि दाशार्ह यथा पितरि मे तथा	॥१५॥</p>
			<p class="verse">अस्मत्तस्तदुपादाय दिव्यमस्त्रविदां वर ।<br class="calibre1" /><a id="calibre_link-573" class="calibre5"></a>ममाप्यस्त्रं प्रयच्छ त्वं चक्रं रिपुहरं रणे	॥१७॥</p>
			<p class="verse">स राजन् प्रीयमाणेन मयाऽप्युक्तः कृताञ्जलिः ।<br class="calibre1" />याचमानः प्रयत्नेन मत्तोऽस्त्रं भरतर्षभ	॥१८॥</p>
			<p class="verse">देवदानवगन्धर्वमनुष्यपतगोरगाः ।<br class="calibre1" />न समा मम वीर्यस्य शतांशेनापि पिण्डिताः	॥१९॥</p>
			<p class="verse">इदं धनुरियं शक्तिरिदं चक्रमियं गदा ।<br class="calibre1" />यद्यदिच्छसि चेदस्त्रं मत्तस्तत्तद् ददामि ते	॥२०॥</p>
			<p class="verse">यच्छक्नोषि समुद्यन्तुं प्रयोक्तुमपि वा रणे ।<br class="calibre1" />तद् गृहाण विनाऽस्त्रेण यन्मे दातुमिहेच्छसि<a id="calibre_link-574" class="calibre5"></a>	॥२१॥</p>
			<p class="verse">स सुनाभं सहस्रारं वज्रनाभमयस्मयम् ।<br class="calibre1" />वव्रे चक्रं महाभागो मत्तः स्पर्धन् मया सह	॥२२॥</p>
			<p class="verse">गृहाण चक्रमित्युक्तो मया तु तदनन्तरम् ।<br class="calibre1" />जग्राहोपेत्य सहसा चक्रं सव्येन पाणिना	॥२३॥</p>
			<p class="verse">न चैनमशकत् स्थानात् प्रचालयितुमप्युत	॥२४॥</p>
			<p class="verse">अथैनं दक्षिणेनापि ग्रहीतुमुपचक्रमे ।<br class="calibre1" />सर्वयत्नेन तेनापि गृह्य नैनमकम्पयत्	॥२५॥</p>
			<p class="verse">ततः सर्वबलेनापि यदैनं न शशाक ह ।<br class="calibre1" />उद्यन्तुं वा चालयितुं द्रौणिः परमदुर्मनाः	॥२६॥</p>
			<p class="verse"><a id="calibre_link-575" class="calibre5"></a>कृत्वा यत्नं परं श्रान्तः स न्यवर्तत भारत	॥२७॥</p>
			<p class="verse">निवृत्तमनसं तस्मादभिप्रायाद् विचेतसम् ।<br class="calibre1" />अहमामन्त्र्य संविग्नमश्वत्थामानमब्रुवम्	॥२८॥</p>
			<p class="verse">यः स दैवमनुष्येषु प्रमाणं परमं गतः ।<br class="calibre1" />गाण्डीवधन्वा श्वेताश्वः कपिप्रवरकेतनः	॥२९॥</p>
			<p class="verse">यः साक्षाद्देवदेवेशं शितिकण्ठमुमापतिम् ।<br class="calibre1" />द्वन्द्वयुद्धे पुरा जिष्णुस्तोषयामास शङ्करम्	॥३०॥</p>
			<p class="verse">यस्मात् प्रियतरो नास्ति ममान्यः पुरुषो भुवि ।<br class="calibre1" />न देयं तस्य मे किञ्चिदपि प्राणान्महात्मनः<a id="calibre_link-576" class="calibre5"></a>	॥३१॥</p>
			<p class="verse">तेनापि सुहृदा ब्रह्मन् पार्थेनाक्लिष्टकर्मणा ।<br class="calibre1" />नोक्तपूर्वमिदं वाक्यं यस्त्वं मामभिभाषसे	॥३२॥</p>
			<p class="verse">ब्रह्मचर्यं महद्घोरं चरित्वा द्वादशवार्षिकीम् ।<br class="calibre1" />हिमवत्पादमभ्येत्य यो मया तपसाऽऽर्जितः	॥३३॥</p>
			<p class="verse">समानव्रतचारिण्यां रुग्मिण्यां यो व्यजायत ।<br class="calibre1" />सनत्कुमारस्तेजस्वी प्रद्युम्नो नाम मे सुतः	॥३४॥</p>
			<p class="verse">तेनाप्येतन्महद्दिव्यं चक्रमप्रतिमं <sup class="calibre7"><a {http://www.idpf.org/2007/ops}type="noteref" href="#calibre_link-208" class="calibre8">*</a></sup>रणे ।<br class="calibre1" />न प्रार्थितमभून्मूढ तदिदं प्रार्थितं त्वया	॥३५॥</p>
			<p class="verse">रामेणातिबलेनैव<a id="calibre_link-577" class="calibre5"></a> नोक्तपूर्वं कदाचन ।<br class="calibre1" />न गदेन न साम्बेन यदिदं प्रार्थितं त्वया	॥३६॥</p>
			<p class="verse">द्वारकावासिभिश्चैव वृष्ण्यन्धकमहारथैः ।<br class="calibre1" />नोक्तपूर्वमिदं क्षुद्रं यदिदं प्रार्थितं त्वया	॥३७॥</p>
			<p class="verse">भारताचार्यपुत्रः सन् मानितस्त्वं मया द्विजः ।<br class="calibre1" />चक्रेण रथिनां श्रेष्ठ यन्नस्तात युयुत्ससे	॥३८॥</p>
			<p class="verse">एवमुक्तो मया द्रौणिर्मामिदं प्रत्युवाच ह	॥३९॥</p>
			<p class="text-center1">द्रौणिः</p>
			<p class="verse">प्रयुज्य भवते पूजां योत्स्ये कृष्ण त्वया सह	॥४०॥</p>
			<p class="verse">प्रार्थितं ते मया चक्रं<a id="calibre_link-578" class="calibre5"></a> देवदानवपूजितम् ।<br class="calibre1" />अजेयः स्यामिति विभो सत्यमेतद् ब्रवीमि ते	॥४१॥</p>
			<p class="verse">सोऽहं तद् दुर्लभं चक्रमनवाप्यैव केशव ।<br class="calibre1" />प्रतियास्यामि गोविन्द शिवेनाभिवदस्व माम्<sup class="calibre7"><a {http://www.idpf.org/2007/ops}type="noteref" href="#calibre_link-209" class="calibre8">*</a></sup>	॥४२॥</p>
			<p class="verse">एतत्सुनाभं भोजानामृषभेण त्वया धृतम् ।<br class="calibre1" />चक्रमप्रतिचक्रेण भुवि नान्योऽभिपद्यते	॥४३॥</p>
			<p class="text-center1">श्रीभगवान्</p>
			<p class="verse">एतावदुक्त्वा द्रौणिर्मां युग्यानश्वान् धनानि च ।<br class="calibre1" />आदायोपययौ काले रत्नानि विविधानि च	॥४४॥</p>
			<p class="verse">स संरब्धो दुरात्मा च चपलः क्रूर एव च ।<br class="calibre1" />वेद चास्त्रं<a id="calibre_link-579" class="calibre5"></a> ब्रह्मशिरस्तस्माद् रक्ष्यो वृकोदरः	॥४५॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि वासुदेववचनं नाम तृतीयोऽध्यायः ॥३॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-580">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)</h2>
			<p class="verse1">आद्रवन्तं पुनर्दृष्ट्वा भीमं द्रोणात्मजो रुषा ।<br class="calibre1" />आवृत्य युद्ध्यन् विजितोऽस्त्रं ब्रह्मशिर आददे	॥१५६॥</p>
		</section>
		<section class="level1" id="calibre_link-581">
			<h2 class="level2-title" {http://www.idpf.org/2007/ops}type="title">४. चतुर्थोऽध्यायः</h2>
			<p class="text-center2">कृष्णादिभिर्भागीरथीतीरे व्याससमीपसमासीनद्रौणिदर्शनम् । तद्दर्शिना<a id="calibre_link-582" class="calibre5"></a> द्रौणिना<br class="calibre1" />अपाण्डवहेतोर्ब्रह्मशिरोस्त्रप्रयोगः ।</p>
			<p class="text-center1">वैशम्पायनः</p>
			<p class="verse">एवमुक्त्वा कुरुश्रेष्ठं सर्वयादवनन्दनः ।<br class="calibre1" />सर्वायुधवरोपेतमारुरोह रथोत्तमम्	॥१॥</p>
			<p class="verse">युक्तं परमकाम्भोजैस्तुरगैर्हेममालिभिः ।<br class="calibre1" />उदितादित्यसङ्काशं सर्वरत्नविभूषितम्	॥२॥</p>
			<p class="verse">दक्षिणेऽस्यावहत् शैब्यः<sup class="calibre7"><a {http://www.idpf.org/2007/ops}type="noteref" href="#calibre_link-210" class="calibre8">*</a></sup> सुग्रीवः सव्यतो धुरम् ।<br class="calibre1" />पार्ष्णिवाहौ च तस्यास्तां मेघपुष्पबलाहकौ	॥३॥</p>
			<p class="verse">विश्वकर्मकृता दिव्या नानारत्नविभूषिता ।<br class="calibre1" />उच्छ्रिता च रथे तस्मिन् ध्वजयष्टिरदृश्यत<a id="calibre_link-583" class="calibre5"></a>	॥४॥</p>
			<p class="verse">वैनतेयः स्थितस्तस्यां प्रभामण्डलरश्मिवान् ।<br class="calibre1" />तस्य सत्यवतः केतुर्भुजङ्गारिरदृश्यत	॥५॥</p>
			<p class="verse">अन्वारोहद् हृषीकेशः केतुः सर्वधनुष्मताम् ।<br class="calibre1" />अर्जुनः सत्यकर्मा च कुरुराजो युधिष्ठिरः	॥६॥</p>
			<p class="verse">शुशुभाते तु तौ वीरौ दाशार्हमभितः स्थितौ ।<br class="calibre1" />रथस्थं शार्ङ्गधन्वानम् अश्विनाविव वासवम्	॥७॥</p>
			<p class="verse">उभावारोप्य दाशार्हः स्यन्दनं लोकपूजितम् ।<br class="calibre1" />प्रतोदेन जवोपेतान् परमाश्वानचोदयत्	॥८॥</p>
			<p class="verse">ते हयाः सहसोत्पेतुर्गृहीत्वा स्यन्दनोत्तमम्<a id="calibre_link-584" class="calibre5"></a> ।<br class="calibre1" />आस्थितं पाण्डवेयाभ्यां यदूनामृषभेण च	॥९॥</p>
			<p class="verse">वहतां शार्ङ्गधन्वानम् अश्वानां शीघ्रगामिनाम् ।<br class="calibre1" />प्रादुरासीन्महान् शब्दः पक्षिणां पततामिव	॥१०॥</p>
			<p class="verse">ते समर्थं महाबाहुं क्षणेन भरतर्षभ ।<br class="calibre1" />भीमसेनं महात्मानमनुसृत्य सुवेगिताः	॥११॥</p>
			<p class="verse">क्रोधदीप्तं तु कौन्तेयं द्विषदर्थे समुद्यतम् ।<br class="calibre1" />नाशक्नुवन् वारयितुं समेत्यापि महारथाः	॥१२॥</p>
			<p class="verse">स तेषामग्रतः शूरः श्रीमतां दृढधन्विनाम् ।<br class="calibre1" />ययौ भागीरथीकच्छं हरिभिर्हेममालिभिः	॥१३॥</p><div class="calibre"><a id="calibre_link-585" class="calibre5"></a></div>
			<p class="verse">यत्र स श्रूयते द्रौणिः पुत्रहन्ता दुरात्मवान्	॥१४॥</p>
			<p class="verse">स ददर्श महात्मानमुदकान्ते यशस्विनम् ।<br class="calibre1" />कृष्णद्वैपायनं व्यासमासीनमृषिभिः सह	॥१५॥</p>
			<p class="verse">तं चैव क्रूरकर्माणं घृताक्तं कुशचीरिणम् ।<br class="calibre1" />रजसा ध्वस्तमासीनं ददर्श द्रौणिमन्तिके	॥१६॥</p>
			<p class="verse">तमभ्यधावत् कौन्तेयः प्रगृह्य सशरं धनुः ।<br class="calibre1" />भीमसेनो महाबाहुस्तिष्ठ तिष्ठेति चाब्रवीत्	॥१७॥</p>
			<p class="verse">तं दृष्ट्वा भीमकर्माणं प्रगृहीतशरासनम् ।<br class="calibre1" />भ्रातरौ पृष्ठतश्चास्य जनार्दनरथस्थितौ<a id="calibre_link-586" class="calibre5"></a>	॥१८॥</p>
			<p class="verse">व्यथितात्माऽभवद् द्रौणिः प्राप्तं चेदममन्यत	॥१९॥</p>
			<p class="verse">स तद्दिव्यमदीनात्मा परमास्त्रमचिन्तयत् ।<br class="calibre1" />जग्राह च शरैषीकां द्रौणिः सव्येन पाणिना	॥२०॥</p>
			<p class="verse">स तामापदमासाद्य दिव्यमस्त्रमुदीरयन्	॥२१॥</p>
			<p class="verse">अमृष्यमाणस्तान् शूरान् दिव्यायुधधरान् स्थितान् ।<br class="calibre1" />अपाण्डवायेति रुषा वाचमुत्सृज्य दारुणम्	॥२२॥</p>
			<p class="calibre6">(ल) <span class="calibre4">अपाण्डवायेति रुषा</span> <span>इत्यत्र अपाण्डवाय अपाण्डवत्वाय । भावप्रधानो निर्देशः ।</span></p>
			<p class="verse">इत्युक्त्वा राजशार्दूल<a id="calibre_link-587" class="calibre5"></a> द्रोणपुत्रः प्रतापवान् ।<br class="calibre1" />सर्वलोकप्रमोहार्थं तदस्त्रं प्रमुमोच ह	॥२३॥</p>
			<p class="verse">ततस्तस्यामिषीकायां पावकः समजायत ।<br class="calibre1" />नाशयत्येव लोकांस्त्रीन् कालान्तकयमोपमः	॥२४॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि ऐषिकास्त्रमोचनं नाम चतुर्थोऽध्यायः ॥४॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-588">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)</h2>
			<p class="verse1">एतस्मिन्नन्तरे कृष्णो धर्मजेनार्जुनेन च ।<br class="calibre1" />तत्रागमत् तदस्त्रं च भीमं चाव्यर्थतां<a id="calibre_link-589" class="calibre5"></a> नयन्	॥१५७॥</p>
			<p class="verse">अवध्यो भीमसेनस्तदस्त्रं चामोघमेव यत् ।<br class="calibre1" />विष्णुनैवोभयं यस्मात् क्ल्प्तं भीमोऽस्त्रमेव तत्	॥१५८॥</p>
			<p class="verse">गायत्री तत्र मन्त्रो यद् ब्रह्मा तद्ध्यानदेवता ।<br class="calibre1" />ध्येयो नारायणो देवो जगत्प्रसविता स्वयम्	॥१५९॥</p>
			<p class="verse">ऊचे च पार्थयोः कृष्णो यत् कृतं द्रौणिना पुरा ।<br class="calibre1" />स्वायुधानां याचनं चाप्यशक्तेन तदुद्धृतौ	॥१६०॥</p>
			<p class="verse">पृष्टेनोक्तं त्वया हीनां कृत्वा दुर्योधनाय गाम् ।<br class="calibre1" />दातुं त्वदायुधं मेऽद्येत्येवमुक्ते त्मनोदितम्<a id="calibre_link-590" class="calibre5"></a>	॥१६१॥</p>
			<p class="verse">मैवं कार्षीः पुनरिति ध्यायताऽब्धेस्तटे स्वमु ।<br class="calibre1" />तदस्त्रं प्रज्वलद् दृष्ट्वाऽपाण्डवत्वविधित्सया	॥१६२॥</p>
			<p class="verse">धरायां द्रौणिना मुक्तं कृष्णेन प्रेरितोऽर्जुनः ।<br class="calibre1" />स्वस्त्यस्तु द्रोणपुत्राय भूतेभ्यो मह्यमेव च	॥१६३॥</p>
			<p class="verse">इति ब्रुवंस्तदेवास्त्रमस्त्रशान्त्यै व्यसर्जयत् ।<br class="calibre1" />अनस्त्रज्ञेषु मुक्तं तद्धन्यादस्त्रमुचं यतः	॥१६४॥</p>
			<p class="verse">गुरुभक्त्या ततो द्रौणेः स्वस्त्यस्त्वित्याह वासविः ।<br class="calibre1" />तदाऽस्त्रयोस्तु संयोगे<a id="calibre_link-591" class="calibre5"></a> भूतानां संहृतिर्भवेत्	॥१६५॥</p>
		</section>
		<section class="level1" id="calibre_link-592">
			<h2 class="level2-title" {http://www.idpf.org/2007/ops}type="title">५. पञ्चमोऽध्यायः</h2>
			<p class="text-center2">अर्जुनेन कृष्णाज्ञया द्रौण्यस्त्रप्रत्यस्त्रप्रयोगः ।</p>
			<p class="text-center1">वैशम्पायनः</p>
			<p class="verse">इङ्गितेनैव दाशार्हस्तस्याभिप्रायमादितः ।<br class="calibre1" />द्रौणेर्बुद्ध्वा महाबाहुरभ्यभाषत फल्गुनम्	॥१॥</p>
			<p class="text-center1">श्रीभगवान्</p>
			<p class="verse">अर्जुनार्जुन यद्दिव्यमस्त्रं ते हृदि वर्तते ।<br class="calibre1" />द्रोणोपदिष्टं तस्यायं कालः सम्परिवर्तते	॥२॥</p>
			<p class="verse">भ्रातॄणामात्मनश्चैव परित्राणाय भारत ।<br class="calibre1" />विसृजैतत् त्वमप्याजावस्त्रमस्त्रनिवारणम्<a id="calibre_link-593" class="calibre5"></a>	॥३॥</p>
			<p class="text-center1">वैशम्पायनः</p>
			<p class="verse">केशवेनैवमुक्तस्तु पाण्डवः परवीरहा ।<br class="calibre1" />रथादवातरत् तूर्णं प्रगृह्य सशरं धनुः	॥४॥</p>
			<p class="verse">पूर्वमाचार्यपुत्राय ततोऽनन्तरमात्मने ।<br class="calibre1" />भ्रातॄणां चैव सर्वेषां स्वस्तीत्युक्त्वा परन्तपः	॥५॥</p>
			<p class="verse">देवताभ्यो नमस्कृत्य गुरुभ्यश्चैव सर्वशः ।<br class="calibre1" />उत्ससर्ज शिवं ध्यायन्नस्त्रमस्त्रेण शाम्यताम्	॥६॥</p>
			<p class="verse">ततस्तदस्त्रं सहसा सृष्टं गाण्डीवधन्वना ।<br class="calibre1" />प्रजज्वाल महाज्वालं युगान्तानलवर्चसम्	॥७॥</p>
			<p class="verse">तथैव द्रोणपुत्रस्य<a id="calibre_link-594" class="calibre5"></a> तदस्त्रं तिग्मतेजसः ।<br class="calibre1" />प्रजज्वाल महाज्वालं तेजोमण्डलसंवृतम्	॥८॥</p>
			<p class="verse">निर्घाता बहवश्चासन् पेतुरुल्काः सहस्रशः ।<br class="calibre1" />महद्भयं च भूतानां सर्वेषां समजायत	॥९॥</p>
			<p class="verse">सशब्दमभवद्व्योम ज्वालामालाकुलं भृशम् ।<br class="calibre1" />चचाल च मही कृत्स्ना सपर्वतवनद्रुमा	॥१०॥</p>
			<p class="verse">तावस्त्रतेजसा लोकान् त्रासयन्तौ ततः स्थितौ	॥११॥</p>
			<p class="verse">महर्षी सहितौ तत्र दर्शयामासतुस्तदा ।<br class="calibre1" />नारदः सर्वधर्मात्मा भरतानां पितामहः	॥१२॥</p>
			<p class="verse">उभौ शमयितुं वीरौ भारद्वाजधनञ्जयौ<a id="calibre_link-595" class="calibre5"></a>	॥१३॥</p>
			<p class="verse">तौ मुनी सर्वधर्मज्ञौ सर्वभूतहितैषिणौ ।<br class="calibre1" />दीप्तयोरस्त्रयोर्मध्ये स्थितौ परमतेजसौ	॥१४॥</p>
			<p class="verse">तदन्तरमनाधृष्यावुपगम्य यशस्विनौ ।<br class="calibre1" />आस्तामृषिवरौ तत्र ज्वलिताविव पावकौ	॥१५॥</p>
			<p class="verse">प्राणभृद्भिरनाधृष्यौ देवदानवसम्मतौ ।<br class="calibre1" />अस्त्रतेजः शमयितुं लोकानां हितकाम्यया	॥१६॥</p>
			<p class="text-center1">ऋषी</p>
			<p class="verse">नानाशस्त्रविदः पूर्वे ये व्यतीता महारथाः ।<br class="calibre1" />नैतदस्त्रं मनुष्येषु तैः प्रयुक्तं कथञ्चन	॥१७॥</p>
			<p class="verse">किमिदं साहसं वीरौ कृतवन्तौ महात्ययम्<a id="calibre_link-596" class="calibre5"></a>	॥१८॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि पञ्चमोऽध्यायः ॥५॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-597">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अध्यायः २८)<br class="calibre10" />श्लोकाः १६६-१७७</h2>
			<p class="verse1">भूतानां स्वस्तिरप्यत्र काङ्क्षिता करुणात्मना ।<br class="calibre1" />तथाऽप्यस्त्रद्वयं युक्तं भूतानां नाशकृद् ध्रुवम्	॥१६६॥</p>
			<p class="verse">तस्मान्निवारयन् योगं तयोर्मध्येऽभवत् क्षणात् ।<br class="calibre1" />निस्सीमशक्तिः परमः कृष्णः सत्यवतीसुतः	॥१६७॥</p>
			<p class="verse">संस्थ्याप्यास्त्रद्वयं<a id="calibre_link-598" class="calibre5"></a> दूरे तावाह पुरुषोत्तमः ।<br class="calibre1" />सन्ति ह्यस्त्रविदः पूर्वं प्रायश्चैतन्न तैः कृतम्	॥१६८॥</p>
			<p class="verse">लोकोपद्रवकृत् कर्म सन्तः कुर्युः कथं क्वचित् ।<br class="calibre1" />इत्युक्ते फल्गुनः प्राह मया मुक्तं महापदि	॥१६९॥</p>
			<p class="verse">शान्त्यर्थमेव च विभो क्षन्तव्यं भवता ततः ।<br class="calibre1" />द्रौणिरप्येवमेवाह तौ वेदपतिरब्रवीत्	॥१७०॥</p>
			<p class="verse">निवर्त्यतामस्त्रमिति शक्रसूनुस्तथाऽकरोत् ।<br class="calibre1" />निवर्तनाप्रभुं द्रौणिं वासुदेवोऽभ्यभाषत	॥१७१॥</p>
			<p class="verse">क्षत्रतेजा ब्रह्मचारी कौमारादपि<a id="calibre_link-599" class="calibre5"></a> पाण्डवः ।<br class="calibre1" />निवर्तने ततः शक्तो नायं द्रोणात्मजोऽपि सन्	॥१७२॥</p>
			<p class="verse">अब्रह्मचर्यादित्युक्ते व्यासो द्रौणिमभाषत ।<br class="calibre1" />निवर्तनासमर्थस्त्वं देहि नैसर्गिकं मणिम्	॥१७३॥</p>
			<p class="verse">जितः प्रागेव भीमेन भीमायैव महाप्रभम् ।<br class="calibre1" />अपि केवलया वाचा पार्थेभ्योऽस्त्रं निवर्तय	॥१७४॥</p>
			<p class="verse">इत्युक्तो मूर्धजं रत्नं जरामरणनाशनम् ।<br class="calibre1" />क्षुत्तृट्श्रमापहं दिव्यगन्धं ध्वान्तहरं शुभम्	॥१७५॥</p>
			<p class="verse">उत्कृत्य भीमाय ददौ मुक्ताः पञ्चैव पाण्डवाः ।<br class="calibre1" />अस्त्रादिति<a id="calibre_link-600" class="calibre5"></a> ततो वेदभर्ता वासविमब्रवीत्	॥१७६॥</p>
			<p class="verse">तात मुक्तं द्रौणिनाऽपि त्वमेवास्त्रं निवर्तय ।<br class="calibre1" />इत्युक्तस्तं प्रणम्याशु सञ्जहारार्जुनोऽपि तत्	॥१७७॥</p>
		</section>
		<section class="level1" id="calibre_link-601">
			<h2 class="level2-title" {http://www.idpf.org/2007/ops}type="title">६. षष्ठोऽध्यायः</h2>
			<p class="text-center2">अर्जुनेन व्यासनारदभावानुरोधेन स्वप्रयुक्तब्रह्मशिरोस्त्रप्रतिसंहारः । कृष्णेनाश्वत्थामानं प्रति उत्तरागर्भे ऐषीकास्त्रपातेऽपि मृतशिशोः स्वेन समुज्जीवनप्रतिज्ञा । ब्रह्मचर्याभावादस्त्रप्रतिसंहारासमर्थेन द्रौणिना<br class="calibre1" />व्यासकृष्णावनादृत्य<a id="calibre_link-602" class="calibre5"></a> पाण्डवगर्भेष्वैषीकास्त्रोत्सर्जनम् ।</p>
			<p class="text-center1">वैशम्पायनः</p>
			<p class="verse">दृष्ट्वैव मुनिशार्दूलौ तावग्निसमतेजसौ ।<br class="calibre1" />गाण्डीवधन्वा सञ्चिन्त्य प्राप्तकालं महारथः	॥१॥</p>
			<p class="verse">सञ्जहार शरं दिव्यं त्वरमाणो धनञ्जयः	॥२॥</p>
			<p class="verse">उवाच स नरश्रेष्ठः प्राञ्जलिस्तावुभावृषी	॥३॥</p>
			<p class="text-center1">अर्जुनः</p>
			<p class="verse">प्रमुक्तमस्त्रमस्त्रेण शाम्यतामिति वै मया	॥४॥</p>
			<p class="verse">संहृते परमास्त्रेऽस्मिन् सर्वानस्मानशेषतः ।<br class="calibre1" />पापकर्मा ध्रुवं द्रौणिः प्रधक्ष्यत्यस्त्रतेजसा	॥५॥</p><div class="calibre"><a id="calibre_link-603" class="calibre5"></a></div>
			<p class="verse">यदत्र हितमस्माकं लोकानां चैव सर्वथा ।<br class="calibre1" />भवन्तौ देवसङ्काशौ तथा सम्मन्तुमर्हतः<sup class="calibre7"><a {http://www.idpf.org/2007/ops}type="noteref" href="#calibre_link-211" class="calibre8">*</a></sup>	॥६॥</p>
			<p class="text-center1">वैशम्पायनः</p>
			<p class="verse">इत्युक्त्वा सञ्जहारास्त्रं पुनरेव धनञ्जयः	॥७॥</p>
			<p class="verse">संहारो दुष्करस्तस्य देवैरपि च संयुगे ।<br class="calibre1" />विसृष्टस्य रणे तस्य परमास्त्रस्य सङ्ग्रहे	॥८॥</p>
			<p class="verse">अशक्तः पाण्डवादन्यः साक्षादपि शतक्रतुः	॥९॥</p>
			<p class="verse">ब्रह्मतेजोद्भवं तद्धि विसृष्टमकृतात्मना ।<br class="calibre1" />न शक्यमावर्तयितुं ब्रह्मचारिव्रतादृते	॥१०॥</p>
			<p class="verse">अचीर्णब्रह्मचर्यो यः<a id="calibre_link-604" class="calibre5"></a> सृष्ट्वाऽऽवर्तयते पुनः ।<br class="calibre1" />तदस्त्रं सानुबन्धस्य मूर्धानं तस्य कृन्तति	॥११॥</p>
			<p class="verse">ब्रह्मचारी व्रती चापि दुरवापमवाप्य तत् ।<br class="calibre1" />परमव्यसनार्तोऽपि नार्जुनोऽस्त्रं व्यमुञ्चत	॥१२॥</p>
			<p class="verse">सत्यव्रतधरः शूरो ब्रह्मचारी च पाण्डवः ।<br class="calibre1" />गुरुवर्ती च तेनास्त्रं सञ्जहारार्जुनः पुनः	॥१३॥</p>
			<p class="verse">द्रौणिरप्यथ सम्प्रेक्ष्य सोऽन्तरा तावृषी स्थितौ ।<br class="calibre1" />न शशाक पुनर्घोरमस्त्रं संहर्तुमोजसा	॥१४॥</p>
			<p class="verse">अशक्तः प्रतिसंहारे परमास्त्रस्य संयुगे ।<br class="calibre1" /><a id="calibre_link-605" class="calibre5"></a>द्रौणिर्दीनमना राजन् द्वैपायनमभाषत	॥१५॥</p>
			<p class="text-center1">द्रौणिः</p>
			<p class="verse">उत्तमव्यसनार्तेन प्राणत्राणमभीप्सुना ।<br class="calibre1" />मयेदमस्त्रमुत्सृष्टं भीमसेनभयान्मुने	॥१६॥</p>
			<p class="verse">अधर्मश्च कृतोऽनेन धार्तराष्ट्रं जिघांसता ।<br class="calibre1" />मिथ्याचारेण भगवन् भीमसेनेन संयुगे	॥१७॥</p>
			<p class="verse">अतः सृष्टमिदं ब्रह्मन् मयाऽस्त्रमकृतात्मना ।<br class="calibre1" />तस्य भूयोऽपि संहारं कर्तुं नाहमिहोत्सहे	॥१८॥</p>
			<p class="verse">निसृष्टं हि मया दिव्यमेतदस्त्रं दुरासदम् ।<br class="calibre1" />अपाण्डवायेति मुने वह्नितेजोऽनुमन्त्र्य<a id="calibre_link-606" class="calibre5"></a> वै	॥१९॥</p>
			<p class="verse">तदिदं पाण्डुपुत्राणामन्तायैव सुसंहितम् ।<br class="calibre1" />अद्य पाण्डुसुतान् सर्वान् जीविताद् भ्रंशयिष्यति	॥२०॥</p>
			<p class="verse">कृतं पापमिदं ब्रह्मन् क्रोधेनाविष्टचेतसा ।<br class="calibre1" />वधमाशास्य पार्थानां मयाऽस्त्रं सृजता प्रभो	॥२१॥</p>
			<p class="text-center1">व्यासः</p>
			<p class="verse">अस्त्रं ब्रह्मशिरस्तात विद्वान् पार्थो धनञ्जयः ।<br class="calibre1" />उत्सृष्टवानहिंसार्थं न रोषेण तवाहवे	॥२२॥</p>
			<p class="verse">अस्त्रमस्त्रेण तु रणे तव संशमयिष्यता ।<br class="calibre1" />विसृष्टमर्जुनेनेदं पुनश्च प्रतिसंहृतम्	॥२३॥</p>
			<p class="verse"><a id="calibre_link-607" class="calibre5"></a>ब्रह्मास्त्रमप्यवाप्यैतद् उपदेशात् पितुस्तव ।<br class="calibre1" />क्षत्रधर्मान्महाबुद्धिर्नाकम्पत धनञ्जयः	॥२४॥</p>
			<p class="verse">एवं धृतिमतः साधोः सर्वास्त्रविदुषः सतः ।<br class="calibre1" />सभ्रातृबन्धोः कस्मात् त्वं वधमस्य चिकीर्षसि	॥२५॥</p>
			<p class="verse">अस्त्रं ब्रह्मशिरो यत्र परमास्त्रेण बाध्यते ।<br class="calibre1" />समा द्वादश पर्जन्यस्तद्राष्ट्रे नाभिवर्षति	॥२६॥</p>
			<p class="verse">एतदर्थं महाबाहुः शक्तिमानपि पाण्डवः ।<br class="calibre1" />उपसंहृतवानस्त्रं प्रजाहितचिकीर्षया	॥२७॥</p>
			<p class="verse">पाण्डवास्त्वं च राष्ट्रं च सदा<a id="calibre_link-608" class="calibre5"></a> संरक्ष्यमेव नः ।<br class="calibre1" />तस्मात् संहर दिव्यं त्वमस्त्रमेतन्महाभुज	॥२८॥</p>
			<p class="verse">अरोषस्तव चैवास्तु पार्थाः सन्तु निरामयाः ।<br class="calibre1" />न ह्यधर्मेण राजर्षिः पाण्डवो जेतुमिच्छति	॥२९॥</p>
			<p class="verse">मणिं चैनं प्रयच्छैभ्यो यस्ते शिरसि तिष्ठति ।<br class="calibre1" />एतदादाय ते प्राणान् प्रतिदास्यन्ति पाण्डवाः	॥३०॥</p>
			<p class="text-center1">द्रौणिः</p>
			<p class="verse">पाण्डवैर्यानि रत्नानि यद्वाऽन्यत् कौरवैर्धनम् ।<br class="calibre1" />अवाप्तानीह तेभ्योऽयं मणिर्मम विशिष्यते	॥३१॥</p>
			<p class="verse">यमाबध्य भयं नास्ति शस्त्रव्याधिक्षुधाश्रयम्<a id="calibre_link-609" class="calibre5"></a> ।<br class="calibre1" />देवेभ्यो दानवेभ्यो वा नागेभ्यो वा कदाचन	॥३२॥</p>
			<p class="verse">न च रक्षोगणभयं न तस्करभयं तथा ।<br class="calibre1" />एवं वीर्यो मणिरयं न मे त्याज्यः कथञ्चन	॥३३॥</p>
			<p class="verse">यत् तु मे भगवानाह तन्मे कार्यमनन्तरम् ।<br class="calibre1" />अयं मणिरयं चाहमिषीका तु पतिष्यति	॥३४॥</p>
			<p class="calibre6">(ल) <span class="calibre4">अयं मणिरयं चाहमिषीका तु पतिष्यति</span> <span>इत्यत्र अयं मणिः अयमहमेव । चशब्द एवार्थे ।</span></p>
			<p class="verse">गर्भेषु <sup class="calibre7"><a {http://www.idpf.org/2007/ops}type="noteref" href="#calibre_link-212" class="calibre8">*</a></sup>पाण्डवेयानाममोघं चैतदुत्तमम्	॥३५॥</p>
			<p class="verse">न च शक्नोमि भगवन् संहर्तुं पुनरुद्यतम् ।<br class="calibre1" />न च वाक्यं<a id="calibre_link-610" class="calibre5"></a> भगवतो न करिष्ये महामुने	॥३६॥</p>
			<p class="text-center1">वैशम्पायनः</p>
			<p class="verse">प्राह द्रोणसुतं तत्र व्यासः परमदुर्मनाः	॥३७॥</p>
			<p class="text-center1">व्यासः</p>
			<p class="verse">एवं कुरु न चान्यत्र बुद्धिः कार्या कथञ्चन ।<br class="calibre1" />गर्भेषु पाण्डवेयानां विसृज्यैतदुपारम	॥३८॥</p>
			<p class="text-center1">वैशम्पायनः</p>
			<p class="verse">तमुवाच हृषीकेशः पाण्डवानां हिते रतः	॥३९॥</p>
			<p class="text-center1">श्रीभगवान्</p>
			<p class="verse">भविष्यमेकमुत्सृज्य गर्भेष्वस्त्रं निपात्यताम् ।<br class="calibre1" />अहमेकं ददाम्येषां पिण्डदं कीर्तिवर्धनम्	॥४०॥</p>
			<p class="verse">राजर्षिं पुण्यकर्माणमनेकक्रतुयाजिनम्<a id="calibre_link-611" class="calibre5"></a>	॥४१॥</p>
			<p class="verse">एवं कुरु न चान्या ते बुद्धिः कार्या कथञ्चन ।<br class="calibre1" />आगर्भात् पाण्डवेयानां कृत्वा पातं विनङ्क्ष्यति	॥४२॥</p>
			<p class="text-center1">वैशम्पायनः</p>
			<p class="verse">एवं ब्रुवाणं गोविन्दं वृषभं सर्वसात्वताम् ।<br class="calibre1" />द्रौणिः परमसङ्क्रुद्धः प्रत्युवाचेदमुत्तरम्	॥४३॥</p>
			<p class="text-center1">द्रौणिः</p>
			<p class="verse">नैतदेवं यदात्थ त्वं पक्षपातेन केशव ।<br class="calibre1" />वचनात् पुण्डरीकाक्ष तव मद्वाक्यमन्यथा	॥४४॥</p>
			<p class="verse">पतिष्यत्येतदस्त्रं वै गर्भे तस्या मयोद्यतम् ।<br class="calibre1" />विराटदुहितुः कृष्ण यं त्वं रक्षितुमिच्छसि<a id="calibre_link-612" class="calibre5"></a>	॥४५॥</p>
			<p class="verse">अमोघः परमास्त्रस्य पातस्त्वद्य भविष्यति ।<br class="calibre1" />अभिमन्योः सृजैषीकां गर्भस्थः शाम्यतां शिशुः	॥४६॥</p>
			<p class="text-center1">श्रीभगवान्</p>
			<p class="verse">अहमेनं मृतं जातं जीवयिष्यामि बालकम् ।<br class="calibre1" />स तु गर्भो मृतो जातो दीर्घमायुरवाप्स्यति	॥४७॥</p>
			<p class="text-center1">वैशम्पायनः</p>
			<p class="verse">इत्युक्तं प्रत्युवाचैनं द्रोणपुत्रः स्मयन्निव	॥४८॥</p>
			<p class="text-center1">द्रौणिः</p>
			<p class="verse">यद्यस्त्रदग्धं गोविन्द जीवयस्येवमत्स्त्विति	॥४९॥</p>
			<p class="text-center1">वैशम्पायनः</p>
			<p class="verse">ततः परममस्त्रं तु द्रौणिरुद्यतमाहवे ।<br class="calibre1" /><a id="calibre_link-613" class="calibre5"></a>द्वैपायनमनादृत्य गर्भेषु प्रमुमोच ह	॥५०॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि व्यासवाक्यं नाम षष्ठोऽध्यायः ॥६॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-614">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः (अ.२८)<br class="calibre10" />श्लोकाः १७८-२००</h2>
			<p class="verse1">यादवेशोऽथ गौतम्याः सुतमाहैकसन्ततेः ।<br class="calibre1" />वाचा निवारयास्त्रं ते इत्युक्तो द्रौणिरब्रवीत्	॥१७८॥</p>
			<p class="verse">पक्षपातादिच्छसि त्वं भागिनेयस्य सन्ततिम् ।<br class="calibre1" />तत्रैव पातयाम्यस्त्रमुत्तरागर्भकृन्तने	॥१७९॥</p><div class="calibre"><a id="calibre_link-615" class="calibre5"></a></div>
			<p class="verse">वासुदेवः पुनः प्राह यदि हन्तव्य एव ते ।<br class="calibre1" />गर्भस्तथाऽपि नैवास्त्रं पातयास्मिन् कथञ्चन	॥१८०॥</p>
			<p class="verse">अभिमन्योर्मृतस्यैव देहे पातय मानद ।<br class="calibre1" />एवं त्वदस्त्रनिहतं गर्भमुज्जीवयाम्यहम्	॥१८१॥</p>
			<p class="verse">पातये गर्भ एवाहमित्यूचे गौतमीसुतः ।<br class="calibre1" />अथाह वासुदेवस्तमीषत्क्रुद्ध इव प्रभुः	॥१८२॥</p>
			<p class="verse">दुर्मते पश्य मे वीर्यं यत् ते शक्यं कुरुष्व तत् ।<br class="calibre1" />उज्जीवयाम्यहं गर्भं यततः शक्तितोऽपि ते	॥१८३॥</p>
			<p class="verse">सन्ततिर्वर्षसाहस्रं पाण्डवानां भवेद्<a id="calibre_link-616" class="calibre5"></a> भुवि ।<br class="calibre1" />मत्पालितां न कश्चित् तां तावद्धन्तुं क्षमः क्वचित्	॥१८४॥</p>
			<p class="verse">जानामि ते मतिं दुष्टां जिघांसोः पार्थसन्ततिम् ।<br class="calibre1" />चिकीर्षोर्धार्तराष्ट्रस्य तन्तुं भूयः सुदुष्करम्	॥१८५॥</p>
			<p class="verse">मदाज्ञया सा विफला भवित्री <br class="calibre1" />	वाञ्छा मुमुक्षा विमुखस्य विष्णोः ।<br class="calibre1" />यथैव तेनैव नराधिरूढो गम्य-<br class="calibre1" />	स्तव स्यान्न च भूमिभागः	॥१८६॥</p>
			<p class="verse">दुर्गन्धयुक्तो व्रणसञ्चिताङ्गः <br class="calibre1" />	सदा चरः स्या विपिनेषु मन्द ।<br class="calibre1" />यावद् भुवि स्यादिह पार्थतन्तु-<br class="calibre1" />	र्व्यासोऽपि<a id="calibre_link-617" class="calibre5"></a> तं प्राह तथेति देवः	॥१८७॥</p>
			<p class="verse">रूपद्वयेनापि हरेस्तथोक्तो<br class="calibre1" />	जगाद काळीतनयं स कृष्णम् ।<br class="calibre1" />त्वया सह स्यान्मम सङ्गमो विभो <br class="calibre1" />	यथेष्टतः स्यान्न च मेऽत्र विघ्नः	॥१८८॥</p>
			<p class="verse">इत्युक्त ओमिति प्राह भगवान् बादरायणः ।<br class="calibre1" />तं प्रणम्य ययौ सोऽपि स्वप्नदृष्टमनुस्मरन्	॥१८९॥</p>
			<p class="verse">स्वप्ने हि द्रौपदेयानां वधो दृष्टोऽत्मना निशि ।<br class="calibre1" />अर्जुनेन प्रतिज्ञानं द्रौपद्यै स्ववधं प्रति	॥१९०॥</p>
			<p class="verse">निबध्याऽनयनं चैव तेनैव शिबिरं प्रति ।<br class="calibre1" />मुञ्चेति<a id="calibre_link-618" class="calibre5"></a> द्रौपदीवाक्यं नेति भीमवचस्तथा	॥१९१॥</p>
			<p class="verse">कृष्णवाक्यान्मणिं हृत्वा देशान्निर्यातनं तथा ।<br class="calibre1" />इत्यादि स्वप्नदृष्टं यत् प्रायः सत्यमभूदिति	॥१९२॥</p>
			<p class="verse">चिन्तयन्प्रययौ देवं द्रौणिः शस्त्रभृतां वरः ।<br class="calibre1" />स कृष्णोक्तमपि प्राप्य बादरायणशिष्यताम्	॥१९३॥</p>
			<p class="verse">प्राप्योत्तरद्वापरे च वेदान् संविभजिष्यति ।<br class="calibre1" />ततः सप्तर्षिर्भूत्वा पाराशर्यप्रसादतः	॥१९४॥</p>
			<p class="verse">एकीभावं स्वरूपेण यास्यत्यच्युतनिष्ठया ।<br class="calibre1" />कृपोऽथ पाण्डवान् प्राप्य गौरवात्<a id="calibre_link-619" class="calibre5"></a> पूजितश्च तैः	॥१९५॥</p>
			<p class="verse">अभूदाचार्य एवासौ राज्ञां तत्तन्तुभाविनाम् ।<br class="calibre1" />बादरायणशिष्यत्वं पुनः प्राप्य भजन्नमुम्	॥१९६॥</p>
			<p class="verse">साकं स्वभागिनेयेन भाव्येको मुनिसप्तके ।<br class="calibre1" />कृतवर्मा द्वारवतीं ययौ कृष्णानुमोदितः	॥१९७॥</p>
			<p class="verse">कृष्णायै तं मणिं दत्वा भीमस्तां पर्यसान्त्वयत् ।<br class="calibre1" />विकोपा भीमवाक्येन राज्ञे सा च मणिं ददौ	॥१९८॥</p>
			<p class="verse">राजार्हे हि मणौ दत्ते मह्यं भीमेन लौकिकाः ।<br class="calibre1" />त्रीपक्षपातं राजा च शङ्केयुर्मारुतेरिति	॥१९९॥</p>
			<p class="verse"><a id="calibre_link-620" class="calibre5"></a>मणिं राज्ञे ददौ कृष्णा भर्तृप्रियहिते रता ।<br class="calibre1" />सोऽप्याबध्य मणिं मूर्ध्नि रेजे राजा गवामिव	॥२००॥</p>
		</section>
		<section class="level1" id="calibre_link-621">
			<h2 class="level2-title" {http://www.idpf.org/2007/ops}type="title">७. सप्तमोऽध्यायः</h2>
			<p class="text-center2">कृष्णेन स्ववचनोल्लङ्घनेनास्त्रप्रयोक्तुरश्वत्थाम्नः शापदानं व्यासेन तदनुमोदनं च ।<br class="calibre1" />भीमेन द्रौणिमस्तकमणिदानेन द्रौपदीसमाश्वासनम् । युधिष्ठिरेण<br class="calibre1" />द्रौपदीवचनात् स्वमस्तके तन्मणिधारणम् ।</p>
			<p class="text-center1">वैशम्पायनः</p>
			<p class="verse">तदाज्ञाय हृषीकेशो विकृष्टं पापकर्मणा ।<br class="calibre1" />हृष्यमाण इदं वाक्यं द्रौणिं प्रत्यादिशत्<a id="calibre_link-622" class="calibre5"></a> तदा	॥१॥</p>
			<p class="text-center1">श्रीभगवान्</p>
			<p class="verse">विराटस्य सुतां पूर्वं स्नुषां गाण्डीवधन्वनः ।<br class="calibre1" />उपप्लाव्यगतां दृष्ट्वा उत्तरां ब्राह्मणोऽब्रवीत्	॥२॥</p>
			<p class="text-center1">ब्राह्मणः</p>
			<p class="verse">परिक्षीणेषु कुरुषु पुत्रस्तव जनिष्यते ।<br class="calibre1" />एतदस्य परिक्षित्त्वं गर्भस्थस्य भविष्यति	॥३॥</p>
			<p class="text-center1">श्रीभगवान्</p>
			<p class="verse">तस्य तद्वचनं साधोः सत्यमेव भविष्यति ।<br class="calibre1" />परिक्षिद्भवितैतेषां पुनर्वंशकरः सुतः	॥४॥</p>
			<p class="verse">त्वां तु कापुरुषं पापं विदुःसर्वे मनीषिणः ।<br class="calibre1" />असकृत् पापकर्माणं बालजीवितघातकम्<a id="calibre_link-623" class="calibre5"></a>	॥५॥</p>
			<p class="verse">तस्मात् त्वमस्य पापस्य कर्मणः फलमाप्नुहि ।<br class="calibre1" />त्रीणि वर्षसहस्राणि चरिष्यसि महीमिमाम्	॥६॥</p>
			<p class="verse">अप्राप्नुवन् क्वचित् काञ्चित् संविदं जातु केनचित् ।<br class="calibre1" />निर्जनानसहायस्त्वं देशान् प्रति चरिष्यसि	॥७॥</p>
			<p class="verse">भवित्री न हि ते क्षुद्र जनमध्येषु संस्थितिः ।<br class="calibre1" />पूयशोणितगन्धी च दुर्गकान्तारसंश्रयः	॥८॥</p>
			<p class="verse">विचरिष्यसि पापात्मन् चिरमेको वसुन्धराम्	॥९॥</p>
			<p class="verse">वयः प्राप्य परिक्षित्तु देवव्रतमवाप्य च ।<br class="calibre1" />कृपाच्छारद्वताच्छूरः<a id="calibre_link-624" class="calibre5"></a> सर्वास्त्राण्युपलप्स्यते	॥१०॥</p>
			<p class="verse">विदित्वा परमास्त्राणि क्षत्रधर्मव्रते स्थितः ।<br class="calibre1" />षष्टिवर्षाणि धर्मात्मा वसुधां पालयिष्यति	॥११॥</p>
			<p class="verse">ततश्चोर्ध्वं महाबाहुः कुरुराजो भविष्यति ।<br class="calibre1" />परिक्षिन्नाम नृपतिर्मिषतस्ते सुदुर्मते ।<br class="calibre1" />अहं तं जीवयिष्यामि दग्धं शस्त्राग्नितेजसा	॥१२॥</p>
			<p class="verse">पश्य मे तपसो वीर्यं सत्यस्य च नराधम	॥१३॥</p>
			<p class="text-center1">व्यासः </p>
			<p class="verse">यस्मादनादृत्य कृतं त्वयाऽस्मान् कर्म दारुणम् ।<br class="calibre1" />ब्राह्मणस्य सतश्चेदं वृत्तमन्यायवर्तिनः<a id="calibre_link-625" class="calibre5"></a>	॥१४॥</p>
			<p class="verse">तस्माद्यद् देवकीपुत्र उक्तवानुत्तमं वचः ।<br class="calibre1" />असंशयं ते<sup class="calibre7"><a {http://www.idpf.org/2007/ops}type="noteref" href="#calibre_link-213" class="calibre8">*</a></sup> तद्भावि क्षुद्रकर्मन् व्रजेति ह	॥१५॥</p>
			<p class="text-center1">अश्वत्थामा</p>
			<p class="verse">सहैव भवता ब्रह्मन् स्थास्यामि मनुजेष्विह ।<br class="calibre1" />सत्यवागस्तु भगवान् अयं च पुरुषोत्तमः	॥१६॥</p>
			<p class="calibre6">(ल) <span class="calibre4">सहैव भवता ब्रह्मन् स्थास्यामि मनुजेष्विह</span> <span>इत्यत्र</span> <span class="calibre4">भवता</span> <span>ध्येयतया मम हृदि गतेन भवता सह स्थास्यामीति योजना ।</span></p>
			<p class="text-center1">वैशम्पायनः</p>
			<p class="verse">प्रदायाथ मणिं द्रौणिः पाण्डवानां यशस्विनाम् ।<br class="calibre1" />जगाम विमनस्तेषां<a id="calibre_link-626" class="calibre5"></a> सर्वेषां पश्यतां रणे	॥१७॥</p>
			<p class="verse">पाण्डवाश्चैव गोविन्दं पुरस्कृत्य हतद्विषः ।<br class="calibre1" />कृष्णद्वैपायनं चैव पर्वतं नारदं तथा	॥१८॥</p>
			<p class="verse">द्रोणपुत्रस्य सहजं मणिमादाय सत्वराः ।<br class="calibre1" />द्रौपदीमभ्यधावन्त प्रायोपेतां यशस्विनीम्	॥१९॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि मणिलाभो नाम सप्तमोऽध्यायः॥७॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-627">
			<h2 class="level2-title" {http://www.idpf.org/2007/ops}type="title">८. अष्टमोऽध्यायः</h2>
			<p class="text-center2">युधिष्ठिरेण द्रौपदीवचनात् स्वमस्तके तन्मणिधारणम् ।</p>
			<p class="text-center1">वैशम्पायनः</p><div class="calibre"><a id="calibre_link-628" class="calibre5"></a></div>
			<p class="verse">ततस्ते पुरुषव्याघ्राः सदश्वैरनिलोपमैः ।<br class="calibre1" />प्रययू राजशार्दूल शिबिरं पुनरेव ह	॥१॥</p>
			<p class="verse">अवतीर्य रथेभ्यस्तु त्वरमाणा महारथाः ।<br class="calibre1" />ददृशुर्द्रौपदीं कृष्णामार्तामार्ततराः स्वयम्	॥२॥</p>
			<p class="verse">तामुपेत्य निरानन्दां दुःखशोकपरायणाम् ।<br class="calibre1" />परिवार्योपतिष्ठन्त पाण्डवाः सहकेशवाः	॥३॥</p>
			<p class="verse">ततो राज्ञाऽभ्यनुज्ञातो भीमसेनो महाबलः ।<br class="calibre1" />प्रददौ तं मणिं दिव्यं वचनं चेदमब्रवीत्	॥४॥</p>
			<p class="text-center1">भीमः</p>
			<p class="verse">अयं भद्रे तव मणिः पुत्रहन्ता जितश्च ते ।<br class="calibre1" /><a id="calibre_link-629" class="calibre5"></a>उत्तिष्ठ शोकमुत्सृज्य क्षत्रधर्ममनुस्मर	॥५॥</p>
			<p class="verse">प्रयाणे वासुदेवस्य शमार्थमसितेक्षणे ।<br class="calibre1" />यान्युक्तानि त्वया भीरु वाक्यानि मधुसूदने	॥६॥</p>
			<p class="verse">नैव मे पतयः सन्ति न पुत्रा भ्रातरो न मे ।<br class="calibre1" />नैव त्वमसि गोविन्द शममिच्छति राजनि	॥७॥</p>
			<p class="verse">उक्तवत्यसि वाक्यानि धीराणि पुरुषोत्तमे ।<br class="calibre1" />क्षत्रधर्मानुरूपाणि तानि संस्मर्तुमर्हसि	॥८॥</p>
			<p class="verse">हतो दुर्योधनः पापो राज्यस्य परिपन्थ्यसौ ।<br class="calibre1" />दुःशासनस्य रुधिरं प्राशितं तु रणे मया	॥९॥</p>
			<p class="verse"><a id="calibre_link-630" class="calibre5"></a>वैरस्य गतमानृण्यं न स्म वाच्या विवक्षता ।<br class="calibre1" />जित्वा द्रोणसुतो मुक्तो ब्राह्मण्याद् गौरवेण च	॥१०॥</p>
			<p class="calibre6">(ल) <span class="calibre4">न स्म वाच्या विवक्षता</span> <span>इत्यत्र</span> <span class="calibre4">विवक्षता</span> <span>वचनकौशलवता वयं</span> <span class="calibre4">वाच्याः</span> <span>निन्द्याः न स्म ।</span></p>
			<p class="verse">यशोऽस्य पतितं देवि शरीरं त्ववशेषितम् ।<br class="calibre1" />मणिना विप्रमुक्तश्च न्यासितश्चायुधानि च	॥११॥</p>
			<p class="text-center1">द्रौपदी</p>
			<p class="verse">केवलानृण्यमाप्ताऽस्मि गुरुपुत्रो गुरुर्मम ।<br class="calibre1" />शिरसैनं मणिं राजा ग्रहीतुमनघोऽर्हति	॥१२॥</p>
			<p class="text-center1">वैशम्पायनः</p>
			<p class="verse">तं गृहीत्वा<a id="calibre_link-631" class="calibre5"></a> ततो राजा शिरस्येवाकरोत् तदा ।<br class="calibre1" />गुरोरुच्छिष्टमित्येव द्रौपदीवचनादपि	॥१३॥</p>
			<p class="verse">ततो दिव्यं मणिवरं शिरसा धारयन् प्रभुः ।<br class="calibre1" />शुशुभे च महाराजः सचन्द्र इव पर्वतः	॥१४॥</p>
			<p class="verse">उत्तस्थौ पुत्रशोकार्ता ततः कृष्णा मनस्विनी ।<br class="calibre1" />कृष्णं चापि महाबाहुरन्वपृच्छद् युधिष्ठिरः<sup class="calibre7"><a {http://www.idpf.org/2007/ops}type="noteref" href="#calibre_link-214" class="calibre8">*</a></sup>	॥१५॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि द्रौपदीसान्त्वनं नाम अष्टमोऽध्यायः॥८॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-632">
			<h2 class="level2-title" {http://www.idpf.org/2007/ops}type="title">श्रीमन्महाभारततात्पर्यनिर्णयः<a id="calibre_link-633" class="calibre9"></a> (अ.२८. श्लो.२०१)</h2>
			<p class="verse1">वेदेश्वरेणापि यदूत्तमेन कृष्णेन युक्तास्तत आशु पार्थाः ।<br class="calibre1" />ययुः सभार्य्या निजराजधानीं हत्वैव सन्तोऽन्तररीन् स्वराज्यम्	॥</p>
			<p class="authorline">* * * *</p>
		</section>
		<section class="level1" id="calibre_link-634">
			<h2 class="level2-title" {http://www.idpf.org/2007/ops}type="title">९. नवमोऽध्यायः</h2>
			<p class="text-center2">युधिष्ठिरेण द्रौणेरेकस्य बहुमारणशक्तिप्रश्ने <br class="calibre1" />कृष्णेन रुद्रप्रसादादित्युक्त्वा रुद्रमहिमकथनम् ।</p>
			<p class="text-center1">वैशम्पायनः</p>
			<p class="verse">हतेषु सर्वसैन्येषु सौप्तिके तै रथैस्त्रिभिः ।<br class="calibre1" />शोचमानोऽब्रवीद् राजा पाण्डवो यदुनन्दनम्	॥१॥</p>
			<p class="text-center1">युधिष्ठिरः</p><div class="calibre"><a id="calibre_link-635" class="calibre5"></a></div>
			<p class="verse">कथं नु कृष्ण पापेन क्षुद्रेण शठबुद्धिना ।<br class="calibre1" />द्रौणिना निहताः सर्वे मम पुत्रा महारथाः	॥२॥</p>
			<p class="verse">तथा कृतास्त्रविक्रान्ताः सङ्ग्रामेष्वपलायिनः ।<br class="calibre1" />द्रुपदस्यात्मजाः सर्वे <sup class="calibre7"><a {http://www.idpf.org/2007/ops}type="noteref" href="#calibre_link-215" class="calibre8">*</a></sup>द्रौणिना निहताः कथम्	॥३॥</p>
			<p class="verse">यस्य द्रोणो महेष्वासो न प्रादादाहवे मुखम् ।<br class="calibre1" />निजघ्ने रथिनां श्रेष्ठं धृष्टद्युम्नं कथं नु सः	॥४॥</p>
			<p class="verse">किं नु तेन कृतं कर्म तथायुक्तं नरर्षभ ।<br class="calibre1" />यदेकः समरे सर्वान् अवधीद् वै गुरोः सुतः	॥५॥</p>
			<p class="text-center1">श्रीभगवान्</p>
			<p class="verse"><a id="calibre_link-636" class="calibre5"></a>नूनं स देवदेवानामीश्वरेश्वरमव्ययम् ।<br class="calibre1" />जगाम शरणं द्रौणिरेकस्तेनावधीद् बहून्	॥६॥</p>
			<p class="verse">प्रसन्नो हि महादेवो दद्यादमरतामपि ।<br class="calibre1" />वीर्यं हि गिरिशो दद्याद् येनेन्द्रमपि शातयेत्	॥७॥</p>
			<p class="verse">वेदाहं हि महादेवं तत्त्वेन भरतर्षभ ।<br class="calibre1" />यानि चास्य पुराणानि कर्माणि विविधानि च	॥८॥</p>
			<p class="verse">आदिरेष हि भूतानां मध्यमन्तश्च भारत ।<br class="calibre1" />विचेष्टते जगच्चेदं सर्वमस्यैव कर्मणा	॥९॥</p>
			<p class="verse">एवं सिसृक्षुर्भूतानि ददर्श प्रथमं विभुः ।<br class="calibre1" />पितामहोऽब्रवीच्चैनं<a id="calibre_link-637" class="calibre5"></a> भूतानि सृज माचिरम्	॥१०॥</p>
			<p class="verse">हरिकेशस्तथेत्युक्त्वा <sup class="calibre7"><a {http://www.idpf.org/2007/ops}type="noteref" href="#calibre_link-216" class="calibre8">*</a></sup>दीर्घदर्शी तदा प्रभुः ।<br class="calibre1" />दीर्घकालं तपस्तेपे मग्नोऽम्भसि महातपाः	॥११॥</p>
			<p class="verse">सुमहान्तं ततः कालं प्रतीक्ष्यैनं पितामहः ।<br class="calibre1" />स्रष्टारं सर्वभूतानां ससर्ज मनसाऽपरम्	॥१२॥</p>
			<p class="verse">सोऽब्रवीद् भ्रातरं दृष्ट्वा गिरिशं सुप्तमम्भसि ।<br class="calibre1" />यदि मे नाग्रजोऽस्त्यन्यस्ततः स्रक्ष्याम्यहं प्रजाः	॥१३॥</p>
			<p class="verse">तमब्रवीत् पिता नास्ति त्वदन्यः पुरुषोऽग्रजः ।<br class="calibre1" />स्थाणुरेष जले मग्नो विस्रब्धः<a id="calibre_link-638" class="calibre5"></a> कुरु वै प्रजाः	॥१४॥</p>
			<p class="verse">स सर्वभूतान्यसृजद् <sup class="calibre7"><a {http://www.idpf.org/2007/ops}type="noteref" href="#calibre_link-217" class="calibre8">*</a></sup>सप्त दक्षादींस्तु प्रजापतीन् ।<br class="calibre1" />यैरिमं व्यकरोत् सर्वं भूतग्रामं चतुर्विधम्	॥१५॥</p>
			<p class="verse">ताः सृष्टमात्राः क्षुधिताः प्रजाः सर्वाः प्रजापतिम् ।<br class="calibre1" />बिभक्षयिषवो राजन् सहसाऽभ्यद्रवंस्तदा	॥१६॥</p>
			<p class="verse">स भक्ष्यमाणः प्राणार्थी पितामहमुपाद्रवत् ।<br class="calibre1" />आभ्यो मां रक्षतु भवान् वृत्तिरासां विधीयताम्	॥१७॥</p>
			<p class="verse">ततस्ताभ्यो ददावन्नमोषधीः स्थावराणि च ।<br class="calibre1" />जङ्गमानि च भूतानि दुर्बलानि बलीयसाम्<a id="calibre_link-639" class="calibre5"></a>	॥१८॥</p>
			<p class="verse">विहितान्नाः प्रजास्तास्तु जग्मुस्तुष्टा यथागतम् ।<br class="calibre1" />ततो ववृधिरे राजन् प्रीतिमत्यः स्वयोनिषु	॥१९॥</p>
			<p class="verse">भूतग्रामे विवृद्धे तु सृष्टे देवासुरे तदा ।<br class="calibre1" />उदतिष्ठज्जलाज्ज्येष्ठः प्रजाश्चेमा ददर्श सः	॥२०॥</p>
			<p class="verse">बहुरूपाः प्रजाः सृष्टा विवृद्धाश्च स्वतेजसा ।<br class="calibre1" />चुक्रोध बलवद् दृष्टा लिङ्गं स्वं प्रत्यविध्यत	॥२१॥</p>
			<p class="calibre6">(ल) <span class="calibre4">लिङ्गं स्वं प्रत्यविध्यत</span> <span>इत्यत्र</span> <span class="calibre4">स्वं</span> <span>स्वगले लम्बमानं बाणलिङ्गं</span> <span class="calibre4">प्रत्यविध्यत</span> <span>कोपेन छित्त्वा<a id="calibre_link-640" class="calibre5"></a> भूमौ विक्षिप्तवान् ।</span></p>
			<p class="verse">तत् प्रविद्धं तथा भूमौ तथैव प्रत्यतिष्ठत ।<br class="calibre1" />तमुवाचाव्ययो ब्रह्मा वचोभिः शमयन्निव	॥२२॥</p>
			<p class="text-center1">ब्रह्मा</p>
			<p class="verse">किं कृतं सलिले शर्व चिरकालस्थितेन ते ।<br class="calibre1" />किमर्थं चेदमुत्पाद्य लिङ्गं भूमौ प्रवेशितम्	॥२३॥</p>
			<p class="text-center1">श्रीभगवान्</p>
			<p class="verse">सोऽब्रवीज्जातसंरम्भस्तथा लोकगुरुर्गुरुम्	॥२४॥</p>
			<p class="text-center1">रुद्रः</p>
			<p class="verse">सृष्टाः प्रजाः परेणेमाः किं करिष्याम्यनेन वै	॥२५॥</p>
			<p class="verse">तपसाधिगतत्वान्नः प्रजार्थं हि पितामह ।<br class="calibre1" />ओषध्यः परिवर्धन्ते<a id="calibre_link-641" class="calibre5"></a> यथैवं सततं प्रजाः	॥२६॥</p>
			<p class="calibre6">(ल) <span class="calibre4">तपसाधिगतत्वान्नः प्रजार्थं हि पितामह</span> <span>इत्यत्र</span> <span class="calibre4">नः</span> <span>अस्माकं प्रजार्थं तपसा</span> <span class="calibre4">अधिगतत्वात्</span> <span>अधिकं प्राप्तत्वात् ओषध्यः परिवर्तन्ते इति योजना ॥</span> </p>
			<p class="text-center1">श्रीभगवान्</p>
			<p class="verse">एवमुक्त्वा स सक्रोधो जगाम विमना भवः ।<br class="calibre1" />गिरेर्मुञ्जवतः पादं तपस्तप्तुं महातपाः	॥२७॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि नवमोऽध्यायः ॥९॥<br class="calibre1" />&ndash;&ndash;०&ndash;&ndash;</p>
		</section>
		<section class="level1" id="calibre_link-642">
			<h2 class="level2-title" {http://www.idpf.org/2007/ops}type="title">१०. दशमोऽध्यायः</h2>
			<p class="text-center2">कृष्णेन<a id="calibre_link-643" class="calibre5"></a> युधिष्ठिरं प्रति रुद्रस्य कोपप्रसादाभ्यां देवानां यज्ञनाशतत्प्रवृत्ति-<br class="calibre1" />कथनपूर्वकं तत एवाश्वत्थामद्वारा पुत्रादिवधसम्भवकथनम् ।</p>
			<p class="text-center1">श्रीभगवान्</p>
			<p class="verse">ततो देवयुगेऽतीते देवा वै समकल्पयन् ।<br class="calibre1" />यज्ञं वेदप्रमाणेन विधिवद् <sup class="calibre7"><a {http://www.idpf.org/2007/ops}type="noteref" href="#calibre_link-218" class="calibre8">*</a></sup>यष्टुमीप्सवः	॥१॥</p>
			<p class="verse">कल्पयामासुरथ ते साधनानि हवींषि च ।<br class="calibre1" />भागार्हा देवताश्चैव यज्ञियं द्रव्यमेव च	॥२॥</p>
			<p class="verse">ते वै रुद्रमजानन्तो यथातथ्येन भारत ।<br class="calibre1" />नाकल्पयन्त देवस्य स्थाणोर्भागं नराधिप	॥३॥</p>
			<p class="verse"><a id="calibre_link-644" class="calibre5"></a>सोऽकल्प्यमाने भागे तु कृत्तिवासा मखेऽमरैः ।<br class="calibre1" />ततः साधनमन्विच्छन्<sup class="calibre7"><a {http://www.idpf.org/2007/ops}type="noteref" href="#calibre_link-219" class="calibre8">*</a></sup> धनुरग्रे ससर्ज ह	॥४॥</p>
			<p class="verse">लोकयज्ञः क्रियायज्ञो गृहयज्ञः सनातनः ।<br class="calibre1" />पञ्चभूतनृयज्ञश्च यज्ञे सर्वमिदं जगत्	॥५॥</p>
			<p class="verse">लोकयज्ञनृयज्ञैश्च कपर्दी विदधे धनुः ।<br class="calibre1" />धनुः सृष्टमभूत्<sup class="calibre7"><a {http://www.idpf.org/2007/ops}type="noteref" href="#calibre_link-220" class="calibre8">*</a></sup> तस्य षष्टिकिष्कुप्रमाणतः	॥६॥</p>
			<p class="verse">वषट्कारोऽभवज्ज्या तु धनुषस्तस्य भारत ।<br class="calibre1" />यज्ञाङ्गानि च चत्वारि तस्य संनहनेऽभवन्	॥७॥</p>
			<p class="verse">ततः क्रुद्धो महादेवस्तदुपादाय कार्मुकम् ।<br class="calibre1" />आजगामाथ<a id="calibre_link-645" class="calibre5"></a> तत्रैव यत्र देवाः समीजिरे	॥८॥</p>
			<p class="verse">तमात्तकार्मुकं दृष्ट्वा ब्रह्मचारिणमव्ययम् ।<br class="calibre1" />विव्यथे पृथिवी देवी पर्वताश्च चकम्पिरे	॥९॥</p>
			<p class="verse">न ववौ पवनश्चैव नाग्निर्जज्वाल वैधितः ।<br class="calibre1" />व्यभ्रमच्चापि संविग्नं दिवि नक्षत्रमण्डलम्	॥१०॥</p>
			<p class="verse">न बभौ भास्करश्चापि सोमः श्रीमुक्तमण्डलः ।<br class="calibre1" />तिमिरेणावृतं सर्वमाकाशं चाभवत् तदा	॥११॥</p>
			<p class="verse">अभिभूतास्ततो देवा विषयान् न प्रजज्ञिरे ।<br class="calibre1" />न प्रत्यभाच्च यज्ञः स देवतास्त्रेसिरे तथा	॥१२॥</p>
			<p class="verse"><a id="calibre_link-646" class="calibre5"></a>ततः स यज्ञं विव्याध रौद्रेण हृदि पत्रिणा ।<br class="calibre1" />अपक्रान्तस्ततो यज्ञो मृगो भूत्वा सपावकः	॥१३॥</p>
			<p class="verse">स तु तेनैव रूपेण दिविस्थो वै व्यराजत ।<br class="calibre1" />अन्वीयमानो रुद्रेण युधिष्ठिर नभस्थळे	॥१४॥</p>
			<p class="verse">अपक्रान्ते ततो यज्ञे सञ्ज्ञा न प्रत्यभात् सुरान् ।<br class="calibre1" />नष्टसञ्ज्ञेषु देवेषु न प्राज्ञायत किञ्चन	॥१५॥</p>
			<p class="verse">त्र्यम्बकः सवितुर्बाहू भगस्य नयने तथा ।<br class="calibre1" />पूष्णश्च दशनान् सर्वान् धनुष्कोट्या व्यशातयत्	॥१६॥</p>
			<p class="verse">प्राद्रवन्त ततो देवा यज्ञाङ्गानि<a id="calibre_link-647" class="calibre5"></a> च सर्वशः ।<br class="calibre1" />केचित् तत्रैव घूर्णन्तो गतासव इवाभवन्	॥१७॥</p>
			<p class="verse">स तु विद्राव्य तत् सर्वं शितिकण्ठोऽपहस्य तु ।<br class="calibre1" />अवष्टभ्य धनुष्कोटिं रुरोध विबुधांस्ततः	॥१८॥</p>
			<p class="verse">ततो वागमरैरुक्ता ज्यां तस्य धनुषोऽच्छिनत् ।<br class="calibre1" />अथ तत् सहसा राजन् छिन्नज्यं<sup class="calibre7"><a {http://www.idpf.org/2007/ops}type="noteref" href="#calibre_link-221" class="calibre8">*</a></sup> विष्फुरद्धनुः	॥१९॥</p>
			<p class="verse">ततो विधनुषं देवा देवश्रेष्ठमुपागमन् ।<br class="calibre1" />शरणं सह यज्ञेन प्रसादं चाकरोत् प्रभुः	॥२०॥</p>
			<p class="verse">ततः प्रसन्नो भगवान् प्रास्यत् कोपं जलाशये ।<br class="calibre1" />स जलं पावको भूत्वा<a id="calibre_link-648" class="calibre5"></a> शोषयत्यखिलं विभो	॥२१॥</p>
			<p class="verse">भगस्य नयने चैव बाहू च सवितुस्तथा ।<br class="calibre1" />प्रादात् पूष्णश्च दशनान् पुनर्यज्ञं च पाण्डव	॥२२॥</p>
			<p class="verse">ततः स्वस्थमिदं सर्वं बभूव पुनरेव हि ।<br class="calibre1" />सर्वाणि च हवींष्यस्य देवा भागमकल्पयन्	॥२३॥</p>
			<p class="verse">तस्मिन् क्रुद्धेऽभवत् सर्वमस्वस्थं भुवनं प्रभो ।<br class="calibre1" />प्रसन्ने च पुनःस्वस्थं जगद्भवति भारत	॥२४॥</p>
			<p class="verse">ततस्ते निहता तेन तव पुत्रा महारथाः ।<br class="calibre1" />अन्ये च बहवः शूराः पाञ्चालाः सपदानुगाः	॥२५॥</p>
			<p class="verse">न तन्मनसि कर्तव्यं<a id="calibre_link-649" class="calibre5"></a> न हि तद् द्रौणिना कृतम् ।<br class="calibre1" />महादेवप्रसादः स कुरु कार्यमनन्तरम्	॥२६॥</p>
			<p class="authorline">इति श्रीमन्महाभारते शतसहस्रिकायां संहितायां वैयासिक्यां<br class="calibre1" />ऐषीकपर्वणि ईश्वरमाहात्म्यं नाम दशमोऽध्यायः॥१०॥</p>
			<p class="authorline">॥ समाप्तम् ऐषीकपर्व ॥</p>
			<p class="authorline">॥ समाप्तं सौप्तिकपर्व ॥</p>
		</section>
	</section>
<div class="calibre"><a id="calibre_link-650" class="calibre5"></a></div></div>


<div class="maintext" id="calibre_link-225"><div class="calibre"><a id="calibre_link-651" class="calibre5"></a></div>
	<div class="calibre1">
		<aside {http://www.idpf.org/2007/ops}type="footnote"><p class="footnote-head">Footnotes</p></aside>
		<aside {http://www.idpf.org/2007/ops}type="footnote" id="calibre_link-231"><p class="calibre6">भा दीप्तौ, भा ज्ञाने, भ आनन्दे, भ औदार्ये, भ सुन्दरभावे इत्याद्याचार्योदाहृतधातुपाठात् ।</p></aside>
		<aside {http://www.idpf.org/2007/ops}type="footnote" id="calibre_link-232"><p class="calibre6">भाषात्रयं न जानाति रीतीनां शतमेव च ।<br class="calibre1" />पुराणार्थं वदन् याति नरकं नात्र संशयः ॥</p></aside>
		<aside {http://www.idpf.org/2007/ops}type="footnote" id="calibre_link-233"><p class="calibre6">व्यत्यासः ड्ग देशकालव्यक्त्यादिकं व्यत्यस्य कथनम् । २. प्रातिलोम्यं ड्ग कथाक्रमं व्यत्यस्य कथनम् । ३. गोमूत्री ड्ग गोमूत्रवद् वक्राकारेण कथानिरूपणम् (आरब्धकथामध्ये असम्बद्धकथान्तरकथनम्)ड्व ४. प्रघसः ड्ग ‘घस<a id="calibre_link-652" class="calibre5"></a> आस्वादने’ इति धातोः वक्तव्यकथायाः भक्षणमिव अनिरूपणम् । ५. उक्षणं नाम गोमयप्रोक्षणमिव कथायास्तत्रतत्र विक्षिप्य कथनम् । ६. सुधुरः ड्ग क्रमनियममन्तरा निरूपणम् । ७. साधु ड्ग समाधिभाषया सम्यङ्निरूपणम् ।</p></aside>
		<aside {http://www.idpf.org/2007/ops}type="footnote" id="calibre_link-4"><p class="calibre6">द्वारेण</p></aside>
		<aside {http://www.idpf.org/2007/ops}type="footnote" id="calibre_link-5"><p class="calibre6">तमापतन्तमाक्रम्य</p></aside>
		<aside {http://www.idpf.org/2007/ops}type="footnote" id="calibre_link-6"><p class="calibre6">यदाऽतुरः</p></aside>
		<aside {http://www.idpf.org/2007/ops}type="footnote" id="calibre_link-7"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-8"><p class="calibre6">वायव्यास्त्रस्य चैन्द्रस्य</p></aside>
		<aside {http://www.idpf.org/2007/ops}type="footnote" id="calibre_link-9"><p class="calibre6">शक्त्यृष्टिर्मानध्वज</p></aside>
		<aside {http://www.idpf.org/2007/ops}type="footnote" id="calibre_link-10"><p class="calibre6">नाभिं</p></aside>
		<aside {http://www.idpf.org/2007/ops}type="footnote" id="calibre_link-11"><p class="calibre6">दीप्तमहापताकम्</p></aside>
		<aside {http://www.idpf.org/2007/ops}type="footnote" id="calibre_link-12"><p class="calibre6">होमम्(?)</p></aside>
		<aside {http://www.idpf.org/2007/ops}type="footnote" id="calibre_link-13"><p class="calibre6">पर्याप्तमादौ</p></aside>
		<aside {http://www.idpf.org/2007/ops}type="footnote" id="calibre_link-14"><p class="calibre6">महेन्द्रं सुसमेधमानम्</p></aside>
		<aside {http://www.idpf.org/2007/ops}type="footnote" id="calibre_link-15"><p class="calibre6">रोरूयते<a id="calibre_link-653" class="calibre5"></a> ज्ञातिवधाभितप्ता</p></aside>
		<aside {http://www.idpf.org/2007/ops}type="footnote" id="calibre_link-16"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-17"><p class="calibre6">समीरिता</p></aside>
		<aside {http://www.idpf.org/2007/ops}type="footnote" id="calibre_link-18"><p class="calibre6">सहसा</p></aside>
		<aside {http://www.idpf.org/2007/ops}type="footnote" id="calibre_link-19"><p class="calibre6">सञ्जय</p></aside>
		<aside {http://www.idpf.org/2007/ops}type="footnote" id="calibre_link-20"><p class="calibre6">भयङ्करः</p></aside>
		<aside {http://www.idpf.org/2007/ops}type="footnote" id="calibre_link-21"><p class="calibre6">अधिकः</p></aside>
		<aside {http://www.idpf.org/2007/ops}type="footnote" id="calibre_link-22"><p class="calibre6">ऽप्येतदस्त्रं वै</p></aside>
		<aside {http://www.idpf.org/2007/ops}type="footnote" id="calibre_link-23"><p class="calibre6">अधिकम्</p></aside>
		<aside {http://www.idpf.org/2007/ops}type="footnote" id="calibre_link-24"><p class="calibre6">महत्</p></aside>
		<aside {http://www.idpf.org/2007/ops}type="footnote" id="calibre_link-25"><p class="calibre6">ताम्</p></aside>
		<aside {http://www.idpf.org/2007/ops}type="footnote" id="calibre_link-26"><p class="calibre6">सैन्यः</p></aside>
		<aside {http://www.idpf.org/2007/ops}type="footnote" id="calibre_link-27"><p class="calibre6">शंसितुमर्हतः</p></aside>
		<aside {http://www.idpf.org/2007/ops}type="footnote" id="calibre_link-28"><p class="calibre6">पाण्डुपुत्राणामुत्तरायास्तथोदरे</p></aside>
		<aside {http://www.idpf.org/2007/ops}type="footnote" id="calibre_link-29"><p class="calibre6">आलोक्यात् तव</p></aside>
		<aside {http://www.idpf.org/2007/ops}type="footnote" id="calibre_link-30"><p class="calibre6">परिपप्रच्छ धर्मराट्</p></aside>
		<aside {http://www.idpf.org/2007/ops}type="footnote" id="calibre_link-31"><p class="calibre6">द्रोणपुत्रेण पातिताः</p></aside>
		<aside {http://www.idpf.org/2007/ops}type="footnote" id="calibre_link-32"><p class="calibre6">भूतानां दोषदर्शिनाम्</p></aside>
		<aside {http://www.idpf.org/2007/ops}type="footnote" id="calibre_link-33"><p class="calibre6">दक्षः क्षिप्रं प्रजापतिः</p></aside>
		<aside {http://www.idpf.org/2007/ops}type="footnote" id="calibre_link-34"><p class="calibre6">द्रष्टु</p></aside>
		<aside {http://www.idpf.org/2007/ops}type="footnote" id="calibre_link-35"><p class="calibre6">तपसा यज्ञमन्विच्छन्</p></aside>
		<aside {http://www.idpf.org/2007/ops}type="footnote" id="calibre_link-36"><p class="calibre6">तत् सर्वमभवत्</p></aside>
		<aside {http://www.idpf.org/2007/ops}type="footnote" id="calibre_link-37"><p class="calibre6">विनष्टं</p></aside>
		<aside {http://www.idpf.org/2007/ops}type="footnote" id="calibre_link-38"><p class="calibre6">समनुवंस्ततः (?)</p></aside>
		<aside {http://www.idpf.org/2007/ops}type="footnote" id="calibre_link-39"><p class="calibre6">ततस्ते</p></aside>
		<aside {http://www.idpf.org/2007/ops}type="footnote" id="calibre_link-40"><p class="calibre6">ईषच्चापि<a id="calibre_link-654" class="calibre5"></a> प्रवल्गन्ते</p></aside>
		<aside {http://www.idpf.org/2007/ops}type="footnote" id="calibre_link-41"><p class="calibre6">तत्रोपविष्टाः</p></aside>
		<aside {http://www.idpf.org/2007/ops}type="footnote" id="calibre_link-42"><p class="calibre6">अवैक्षत</p></aside>
		<aside {http://www.idpf.org/2007/ops}type="footnote" id="calibre_link-43"><p class="calibre6">वायसैर्युतम्</p></aside>
		<aside {http://www.idpf.org/2007/ops}type="footnote" id="calibre_link-44"><p class="calibre6">पर्युपागमन्</p></aside>
		<aside {http://www.idpf.org/2007/ops}type="footnote" id="calibre_link-45"><p class="calibre6">सुतीक्ष्ण-</p></aside>
		<aside {http://www.idpf.org/2007/ops}type="footnote" id="calibre_link-46"><p class="calibre6">कार्यं</p></aside>
		<aside {http://www.idpf.org/2007/ops}type="footnote" id="calibre_link-47"><p class="calibre6">गर्जतां भृशम्</p></aside>
		<aside {http://www.idpf.org/2007/ops}type="footnote" id="calibre_link-48"><p class="calibre6">सम्प्राप्ते</p></aside>
		<aside {http://www.idpf.org/2007/ops}type="footnote" id="calibre_link-49"><p class="calibre6">अश्वत्थामानुषाः</p></aside>
		<aside {http://www.idpf.org/2007/ops}type="footnote" id="calibre_link-50"><p class="calibre6">व्यावर्तमाना</p></aside>
		<aside {http://www.idpf.org/2007/ops}type="footnote" id="calibre_link-51"><p class="calibre6">पूर्वं नस्तत्र/पुरुषस्य निश्चयः</p></aside>
		<aside {http://www.idpf.org/2007/ops}type="footnote" id="calibre_link-52"><p class="calibre6">वर्तते दक्षमास्थिता</p></aside>
		<aside {http://www.idpf.org/2007/ops}type="footnote" id="calibre_link-53"><p class="calibre6">प्रयत्नम् -पा</p></aside>
		<aside {http://www.idpf.org/2007/ops}type="footnote" id="calibre_link-54"><p class="calibre6">अफलं</p></aside>
		<aside {http://www.idpf.org/2007/ops}type="footnote" id="calibre_link-55"><p class="calibre6">स कृत्वा</p></aside>
		<aside {http://www.idpf.org/2007/ops}type="footnote" id="calibre_link-56"><p class="calibre6">महाफलम्</p></aside>
		<aside {http://www.idpf.org/2007/ops}type="footnote" id="calibre_link-57"><p class="calibre6">यावत्तु</p></aside>
		<aside {http://www.idpf.org/2007/ops}type="footnote" id="calibre_link-58"><p class="calibre6">विवक्षतां</p></aside>
		<aside {http://www.idpf.org/2007/ops}type="footnote" id="calibre_link-59"><p class="calibre6">भूयशः</p></aside>
		<aside {http://www.idpf.org/2007/ops}type="footnote" id="calibre_link-60"><p class="calibre6">अथैनाभ्याम्</p></aside>
		<aside {http://www.idpf.org/2007/ops}type="footnote" id="calibre_link-61"><p class="calibre6">तस्य</p></aside>
		<aside {http://www.idpf.org/2007/ops}type="footnote" id="calibre_link-62"><p class="calibre6">पृथिव्यां</p></aside>
		<aside {http://www.idpf.org/2007/ops}type="footnote" id="calibre_link-63"><p class="calibre6">न च पृष्टाः</p></aside>
		<aside {http://www.idpf.org/2007/ops}type="footnote" id="calibre_link-64"><p class="calibre6">येषां कार्यं न सिद्ध्यते</p></aside>
		<aside {http://www.idpf.org/2007/ops}type="footnote" id="calibre_link-65"><p class="calibre6">नित्यं</p></aside>
		<aside {http://www.idpf.org/2007/ops}type="footnote" id="calibre_link-66"><p class="calibre6">बुद्धिसम्मतम्</p></aside><a id="calibre_link-655" class="calibre5"></a>
		<aside {http://www.idpf.org/2007/ops}type="footnote" id="calibre_link-67"><p class="calibre6">सर्वोऽऽत्मानं</p></aside>
		<aside {http://www.idpf.org/2007/ops}type="footnote" id="calibre_link-68"><p class="calibre6">सर्वैश्च हि</p></aside>
		<aside {http://www.idpf.org/2007/ops}type="footnote" id="calibre_link-69"><p class="calibre6">अनित्यत्वात्तु वित्तानां</p></aside>
		<aside {http://www.idpf.org/2007/ops}type="footnote" id="calibre_link-70"><p class="calibre6">अन्यया</p></aside>
		<aside {http://www.idpf.org/2007/ops}type="footnote" id="calibre_link-71"><p class="calibre6">अन्यया</p></aside>
		<aside {http://www.idpf.org/2007/ops}type="footnote" id="calibre_link-72"><p class="calibre6">वैकृतिम्</p></aside>
		<aside {http://www.idpf.org/2007/ops}type="footnote" id="calibre_link-73"><p class="calibre6">सर्वात्मा</p></aside>
		<aside {http://www.idpf.org/2007/ops}type="footnote" id="calibre_link-74"><p class="calibre6">जानते</p></aside>
		<aside {http://www.idpf.org/2007/ops}type="footnote" id="calibre_link-75"><p class="calibre6">प्रकुर्यां सुमहत्</p></aside>
		<aside {http://www.idpf.org/2007/ops}type="footnote" id="calibre_link-76"><p class="calibre6">गन्तास्मि</p></aside>
		<aside {http://www.idpf.org/2007/ops}type="footnote" id="calibre_link-77"><p class="calibre6">०श्चैषां</p></aside>
		<aside {http://www.idpf.org/2007/ops}type="footnote" id="calibre_link-78"><p class="calibre6">निशावेलां</p></aside>
		<aside {http://www.idpf.org/2007/ops}type="footnote" id="calibre_link-79"><p class="calibre6">गौतमः</p></aside>
		<aside {http://www.idpf.org/2007/ops}type="footnote" id="calibre_link-80"><p class="calibre6">क्वचित् मातृकासु अयं श्लोकार्धः न दृश्यते ।</p></aside>
		<aside {http://www.idpf.org/2007/ops}type="footnote" id="calibre_link-81"><p class="calibre6">न हत्वा</p></aside>
		<aside {http://www.idpf.org/2007/ops}type="footnote" id="calibre_link-82"><p class="calibre6">परतापनौ</p></aside>
		<aside {http://www.idpf.org/2007/ops}type="footnote" id="calibre_link-83"><p class="calibre6">दंशितौ</p></aside>
		<aside {http://www.idpf.org/2007/ops}type="footnote" id="calibre_link-84"><p class="calibre6">सङ्ख्ये</p></aside>
		<aside {http://www.idpf.org/2007/ops}type="footnote" id="calibre_link-85"><p class="calibre6">अपयास्यामि</p></aside>
		<aside {http://www.idpf.org/2007/ops}type="footnote" id="calibre_link-86"><p class="calibre6">नेत्राभ्यामश्रु नाव्रजेत्</p></aside>
		<aside {http://www.idpf.org/2007/ops}type="footnote" id="calibre_link-87"><p class="calibre6">एकाग्रमनसो मेऽद्य</p></aside>
		<aside {http://www.idpf.org/2007/ops}type="footnote" id="calibre_link-88"><p class="calibre6">अविषह्यतमं यन्मे</p></aside>
		<aside {http://www.idpf.org/2007/ops}type="footnote" id="calibre_link-89"><p class="calibre6">शुश्रूषुरपि दुर्मेधाः</p></aside>
		<aside {http://www.idpf.org/2007/ops}type="footnote" id="calibre_link-90"><p class="calibre6">न च किञ्चन</p></aside>
		<aside {http://www.idpf.org/2007/ops}type="footnote" id="calibre_link-91"><p class="calibre6"><a id="calibre_link-656" class="calibre5"></a>अ.पा. । (चिरं ह्यपि जडः शूरः पण्डितं पर्युपास्य हि । न स धर्मान् विजानाति दर्वी सूपरसानिव ॥) &ndash; नीलकण्ठीये ।</p></aside>
		<aside {http://www.idpf.org/2007/ops}type="footnote" id="calibre_link-92"><p class="calibre6">अनेन श्रौतमानी यो</p></aside>
		<aside {http://www.idpf.org/2007/ops}type="footnote" id="calibre_link-93"><p class="calibre6">दिष्ट-</p></aside>
		<aside {http://www.idpf.org/2007/ops}type="footnote" id="calibre_link-94"><p class="calibre6">पापकृत्</p></aside>
		<aside {http://www.idpf.org/2007/ops}type="footnote" id="calibre_link-95"><p class="calibre6">सुहृदः</p></aside>
		<aside {http://www.idpf.org/2007/ops}type="footnote" id="calibre_link-96"><p class="calibre6">प्रतिषेधन्ति</p></aside>
		<aside {http://www.idpf.org/2007/ops}type="footnote" id="calibre_link-97"><p class="calibre6">सर्गैः</p></aside>
		<aside {http://www.idpf.org/2007/ops}type="footnote" id="calibre_link-98"><p class="calibre6">सुहृदां</p></aside>
		<aside {http://www.idpf.org/2007/ops}type="footnote" id="calibre_link-99"><p class="calibre6">तवैव</p></aside>
		<aside {http://www.idpf.org/2007/ops}type="footnote" id="calibre_link-100"><p class="calibre6">श्रोतुं</p></aside>
		<aside {http://www.idpf.org/2007/ops}type="footnote" id="calibre_link-101"><p class="calibre6">तैश्च पूर्वमयं सेतुः समन्ताद् विह्वलः कृतः ।</p></aside>
		<aside {http://www.idpf.org/2007/ops}type="footnote" id="calibre_link-102"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-103"><p class="calibre6">अधर्मेण निपातितः</p></aside>
		<aside {http://www.idpf.org/2007/ops}type="footnote" id="calibre_link-104"><p class="calibre6">अद्य वै</p></aside>
		<aside {http://www.idpf.org/2007/ops}type="footnote" id="calibre_link-105"><p class="calibre6">श्लाघितैः पीनैः</p></aside>
		<aside {http://www.idpf.org/2007/ops}type="footnote" id="calibre_link-106"><p class="calibre6">तदालक्ष्य</p></aside>
		<aside {http://www.idpf.org/2007/ops}type="footnote" id="calibre_link-107"><p class="calibre6">नासिकाभ्यां च</p></aside>
		<aside {http://www.idpf.org/2007/ops}type="footnote" id="calibre_link-108"><p class="calibre6">धराः</p></aside>
		<aside {http://www.idpf.org/2007/ops}type="footnote" id="calibre_link-109"><p class="calibre6">भूतं लोकभयङ्करम्</p></aside>
		<aside {http://www.idpf.org/2007/ops}type="footnote" id="calibre_link-110"><p class="calibre6">अव्यथितैः</p></aside>
		<aside {http://www.idpf.org/2007/ops}type="footnote" id="calibre_link-111"><p class="calibre6"><a id="calibre_link-657" class="calibre5"></a>ततः</p></aside>
		<aside {http://www.idpf.org/2007/ops}type="footnote" id="calibre_link-112"><p class="calibre6">विलयं तूलवद्ययौ</p></aside>
		<aside {http://www.idpf.org/2007/ops}type="footnote" id="calibre_link-113"><p class="calibre6">न शस्त्राण्युपधावयेत्</p></aside>
		<aside {http://www.idpf.org/2007/ops}type="footnote" id="calibre_link-114"><p class="calibre6">शत्रुबलादिह</p></aside>
		<aside {http://www.idpf.org/2007/ops}type="footnote" id="calibre_link-115"><p class="calibre6">प्रतिपद्यते</p></aside>
		<aside {http://www.idpf.org/2007/ops}type="footnote" id="calibre_link-116"><p class="calibre6">प्रतिज्ञातं ह्यविज्ञातं निवर्तेत कथञ्चन</p></aside>
		<aside {http://www.idpf.org/2007/ops}type="footnote" id="calibre_link-117"><p class="calibre6">अथ</p></aside>
		<aside {http://www.idpf.org/2007/ops}type="footnote" id="calibre_link-118"><p class="calibre6">क्षरं</p></aside>
		<aside {http://www.idpf.org/2007/ops}type="footnote" id="calibre_link-119"><p class="calibre6">कृत्यकक्षमजं शूक्तं दक्षक्रतुहरंड्व कृशं क्रतुहरं</p></aside>
		<aside {http://www.idpf.org/2007/ops}type="footnote" id="calibre_link-120"><p class="calibre6">हृष्टं</p></aside>
		<aside {http://www.idpf.org/2007/ops}type="footnote" id="calibre_link-121"><p class="calibre6">अद्य भूतोपहारेण यक्ष्येऽहं त्रिपुरान्तकम्</p></aside>
		<aside {http://www.idpf.org/2007/ops}type="footnote" id="calibre_link-122"><p class="calibre6">अशक्यं</p></aside>
		<aside {http://www.idpf.org/2007/ops}type="footnote" id="calibre_link-123"><p class="calibre6">तप्तवन्तं</p></aside>
		<aside {http://www.idpf.org/2007/ops}type="footnote" id="calibre_link-124"><p class="calibre6">क्षिप्र-</p></aside>
		<aside {http://www.idpf.org/2007/ops}type="footnote" id="calibre_link-125"><p class="calibre6">अ.मा.</p></aside>
		<aside {http://www.idpf.org/2007/ops}type="footnote" id="calibre_link-126"><p class="calibre6">हिरण्यदण्डकवचं</p></aside>
		<aside {http://www.idpf.org/2007/ops}type="footnote" id="calibre_link-127"><p class="calibre6">त्यक्त्वाऽऽत्मकर्मणः</p></aside>
		<aside {http://www.idpf.org/2007/ops}type="footnote" id="calibre_link-128"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-129"><p class="calibre6">बहु</p></aside>
		<aside {http://www.idpf.org/2007/ops}type="footnote" id="calibre_link-130"><p class="calibre6">पाणिकर्णाः</p></aside>
		<aside {http://www.idpf.org/2007/ops}type="footnote" id="calibre_link-131"><p class="calibre6">मुसुण्ठी</p></aside>
		<aside {http://www.idpf.org/2007/ops}type="footnote" id="calibre_link-132"><p class="calibre6">स्थूलहस्ताः</p></aside>
		<aside {http://www.idpf.org/2007/ops}type="footnote" id="calibre_link-133"><p class="calibre6">महाबलाः</p></aside><a id="calibre_link-658" class="calibre5"></a>
		<aside {http://www.idpf.org/2007/ops}type="footnote" id="calibre_link-134"><p class="calibre6">पट्टस</p></aside>
		<aside {http://www.idpf.org/2007/ops}type="footnote" id="calibre_link-135"><p class="calibre6">नानाविरागवसनाः</p></aside>
		<aside {http://www.idpf.org/2007/ops}type="footnote" id="calibre_link-136"><p class="calibre6">तथा रत्नविभूषिताः</p></aside>
		<aside {http://www.idpf.org/2007/ops}type="footnote" id="calibre_link-137"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-138"><p class="calibre6">ताः कुर्वाणाः</p></aside>
		<aside {http://www.idpf.org/2007/ops}type="footnote" id="calibre_link-139"><p class="calibre6">मकल्पयत्</p></aside>
		<aside {http://www.idpf.org/2007/ops}type="footnote" id="calibre_link-140"><p class="calibre6">तं</p></aside>
		<aside {http://www.idpf.org/2007/ops}type="footnote" id="calibre_link-141"><p class="calibre6">तप्त</p></aside>
		<aside {http://www.idpf.org/2007/ops}type="footnote" id="calibre_link-142"><p class="calibre6">बुद्ध्या च वचसा तथा</p></aside>
		<aside {http://www.idpf.org/2007/ops}type="footnote" id="calibre_link-143"><p class="calibre6">साक्षात्</p></aside>
		<aside {http://www.idpf.org/2007/ops}type="footnote" id="calibre_link-144"><p class="calibre6">कृशाः</p></aside>
		<aside {http://www.idpf.org/2007/ops}type="footnote" id="calibre_link-145"><p class="calibre6">अधिक्षिप्ताश्च</p></aside>
		<aside {http://www.idpf.org/2007/ops}type="footnote" id="calibre_link-146"><p class="calibre6">म.भा.ता.नि.२८.१३३.</p></aside>
		<aside {http://www.idpf.org/2007/ops}type="footnote" id="calibre_link-147"><p class="calibre6">भागवते ४.४.२२.</p></aside>
		<aside {http://www.idpf.org/2007/ops}type="footnote" id="calibre_link-148"><p class="calibre6">अथापि जिग्ये भगवान्</p></aside>
		<aside {http://www.idpf.org/2007/ops}type="footnote" id="calibre_link-149"><p class="calibre6">तमदृश्यानि भूतानि</p></aside>
		<aside {http://www.idpf.org/2007/ops}type="footnote" id="calibre_link-150"><p class="calibre6">गतो परमिकां</p></aside>
		<aside {http://www.idpf.org/2007/ops}type="footnote" id="calibre_link-151"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-152"><p class="calibre6">प्रहृष्टवदनो</p></aside>
		<aside {http://www.idpf.org/2007/ops}type="footnote" id="calibre_link-153"><p class="calibre6">सर्वशस्त्रभृतामपि</p></aside>
		<aside {http://www.idpf.org/2007/ops}type="footnote" id="calibre_link-154"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-155"><p class="calibre6">विहाय</p></aside>
		<aside {http://www.idpf.org/2007/ops}type="footnote" id="calibre_link-156"><p class="calibre6">सम्प्रविश्य</p></aside>
		<aside {http://www.idpf.org/2007/ops}type="footnote" id="calibre_link-157"><p class="calibre6">तद्देशज्ञश्च</p></aside>
		<aside {http://www.idpf.org/2007/ops}type="footnote" id="calibre_link-158"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-159"><p class="calibre6">स्वसैन्यैः</p></aside>
		<aside {http://www.idpf.org/2007/ops}type="footnote" id="calibre_link-160"><p class="calibre6">अयं प्रविश्य</p></aside>
		<aside {http://www.idpf.org/2007/ops}type="footnote" id="calibre_link-161"><p class="calibre6"><a id="calibre_link-659" class="calibre5"></a>प्राबोधयत</p></aside>
		<aside {http://www.idpf.org/2007/ops}type="footnote" id="calibre_link-162"><p class="calibre6">सम्बुद्ध्य</p></aside>
		<aside {http://www.idpf.org/2007/ops}type="footnote" id="calibre_link-163"><p class="calibre6">अभ्यनादयदमेयात्मा</p></aside>
		<aside {http://www.idpf.org/2007/ops}type="footnote" id="calibre_link-164"><p class="calibre6">लम्ब्य</p></aside>
		<aside {http://www.idpf.org/2007/ops}type="footnote" id="calibre_link-165"><p class="calibre6">निद्रया चैव पाञ्चाल्यो नाशकच्चेष्टितुं तदा</p></aside>
		<aside {http://www.idpf.org/2007/ops}type="footnote" id="calibre_link-166"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-167"><p class="calibre6">पादयोः</p></aside>
		<aside {http://www.idpf.org/2007/ops}type="footnote" id="calibre_link-168"><p class="calibre6">नाभि</p></aside>
		<aside {http://www.idpf.org/2007/ops}type="footnote" id="calibre_link-169"><p class="calibre6">ततो व्यक्तां शुभां वाचं</p></aside>
		<aside {http://www.idpf.org/2007/ops}type="footnote" id="calibre_link-170"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-171"><p class="calibre6">एवं ब्रुवाणं</p></aside>
		<aside {http://www.idpf.org/2007/ops}type="footnote" id="calibre_link-172"><p class="calibre6">मर्मस्वभ्यवधीत् वीरं</p></aside>
		<aside {http://www.idpf.org/2007/ops}type="footnote" id="calibre_link-173"><p class="calibre6">क्वचित्पुस्तके ‘पाञ्चालम्’ इति, क्वचिच्च ‘पाञ्चाल्यम्’ इति,क्वचिच्च ‘पाञ्चजन्यम्’  इति पदमेकं अत्र अधिकमुपलभ्यते ।</p></aside>
		<aside {http://www.idpf.org/2007/ops}type="footnote" id="calibre_link-174"><p class="calibre6">भारद्वाजनिरीक्षिताः</p></aside>
		<aside {http://www.idpf.org/2007/ops}type="footnote" id="calibre_link-175"><p class="calibre6">युधामन्युश्च सम्प्राप्तो मत्वा तं रक्ष आगतम्</p></aside>
		<aside {http://www.idpf.org/2007/ops}type="footnote" id="calibre_link-176"><p class="calibre6"><a id="calibre_link-660" class="calibre5"></a>हृदि द्रौणिमताडयत्</p></aside>
		<aside {http://www.idpf.org/2007/ops}type="footnote" id="calibre_link-177"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-178"><p class="calibre6">जग्राह</p></aside>
		<aside {http://www.idpf.org/2007/ops}type="footnote" id="calibre_link-179"><p class="calibre6">वेगेन पातयत्</p></aside>
		<aside {http://www.idpf.org/2007/ops}type="footnote" id="calibre_link-180"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-181"><p class="calibre6">तौ</p></aside>
		<aside {http://www.idpf.org/2007/ops}type="footnote" id="calibre_link-182"><p class="calibre6">अंशुमानिव</p></aside>
		<aside {http://www.idpf.org/2007/ops}type="footnote" id="calibre_link-183"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-184"><p class="calibre6">स्फुरतो वेपमानांश्च</p></aside>
		<aside {http://www.idpf.org/2007/ops}type="footnote" id="calibre_link-185"><p class="calibre6">अथैवं गुल्मशः(?) प्रेक्ष्य</p></aside>
		<aside {http://www.idpf.org/2007/ops}type="footnote" id="calibre_link-186"><p class="calibre6">क्षणेनैव</p></aside>
		<aside {http://www.idpf.org/2007/ops}type="footnote" id="calibre_link-188"><p class="calibre6">स घोररूपो</p></aside>
		<aside {http://www.idpf.org/2007/ops}type="footnote" id="calibre_link-189"><p class="calibre6">दृष्ट्वा</p></aside>
		<aside {http://www.idpf.org/2007/ops}type="footnote" id="calibre_link-190"><p class="calibre6">महाबलाः</p></aside>
		<aside {http://www.idpf.org/2007/ops}type="footnote" id="calibre_link-191"><p class="calibre6">अभीतवत्</p></aside>
		<aside {http://www.idpf.org/2007/ops}type="footnote" id="calibre_link-192"><p class="calibre6">समार्दयन्</p></aside>
		<aside {http://www.idpf.org/2007/ops}type="footnote" id="calibre_link-193"><p class="calibre6">व्यचरद्</p></aside>
		<aside {http://www.idpf.org/2007/ops}type="footnote" id="calibre_link-194"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-195"><p class="calibre6">च्छित्वा नरर्षभः</p></aside>
		<aside {http://www.idpf.org/2007/ops}type="footnote" id="calibre_link-196"><p class="calibre6">माकुलिस्तु</p></aside>
		<aside {http://www.idpf.org/2007/ops}type="footnote" id="calibre_link-197"><p class="calibre6">प्रहरत् शरः</p></aside>
		<aside {http://www.idpf.org/2007/ops}type="footnote" id="calibre_link-198"><p class="calibre6">अहनत्</p></aside>
		<aside {http://www.idpf.org/2007/ops}type="footnote" id="calibre_link-199"><p class="calibre6">पाशबद्धान् विकेशकान्</p></aside>
		<aside {http://www.idpf.org/2007/ops}type="footnote" id="calibre_link-200"><p class="calibre6">निलिल्लिरे</p></aside>
		<aside {http://www.idpf.org/2007/ops}type="footnote" id="calibre_link-201"><p class="calibre6">ततः सुतुमुले युद्धे</p></aside>
		<aside {http://www.idpf.org/2007/ops}type="footnote" id="calibre_link-202"><p class="calibre6">विविधैः स शत्रूनभ्यवर्तत</p></aside>
		<aside {http://www.idpf.org/2007/ops}type="footnote" id="calibre_link-203"><p class="calibre6">कांश्चिच्छस्त्रेण</p></aside><a id="calibre_link-661" class="calibre5"></a>
		<aside {http://www.idpf.org/2007/ops}type="footnote" id="calibre_link-204"><p class="calibre6">व्यक्ता</p></aside>
		<aside {http://www.idpf.org/2007/ops}type="footnote" id="calibre_link-205"><p class="calibre6">नान्योन्यम्</p></aside>
		<aside {http://www.idpf.org/2007/ops}type="footnote" id="calibre_link-206"><p class="calibre6">र्दिक्यस्य च धीमतः</p></aside>
		<aside {http://www.idpf.org/2007/ops}type="footnote" id="calibre_link-207"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-208"><p class="calibre6">दीर्घ</p></aside>
		<aside {http://www.idpf.org/2007/ops}type="footnote" id="calibre_link-209"><p class="calibre6">दुर्दशीकाः</p></aside>
		<aside {http://www.idpf.org/2007/ops}type="footnote" id="calibre_link-210"><p class="calibre6">जनाधिप</p></aside>
		<aside {http://www.idpf.org/2007/ops}type="footnote" id="calibre_link-211"><p class="calibre6">दर्शनैः</p></aside>
		<aside {http://www.idpf.org/2007/ops}type="footnote" id="calibre_link-212"><p class="calibre6">भक्षयद्भिरनन्तकैः</p></aside>
		<aside {http://www.idpf.org/2007/ops}type="footnote" id="calibre_link-213"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-214"><p class="calibre6">ततस्ते</p></aside>
		<aside {http://www.idpf.org/2007/ops}type="footnote" id="calibre_link-215"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-216"><p class="calibre6">स्वर्गायापि</p></aside>
		<aside {http://www.idpf.org/2007/ops}type="footnote" id="calibre_link-217"><p class="calibre6">परिष्कृताम्</p></aside>
		<aside {http://www.idpf.org/2007/ops}type="footnote" id="calibre_link-218"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-219"><p class="calibre6">अ.पा.</p></aside>
		<aside {http://www.idpf.org/2007/ops}type="footnote" id="calibre_link-220"><p class="calibre6">नराधिप</p></aside>
		<aside {http://www.idpf.org/2007/ops}type="footnote" id="calibre_link-221"><p class="calibre6">कृपं वीक्ष्य</p></aside>
	</div>
<div class="calibre"><a id="calibre_link-662" class="calibre5"></a></div></div>


</body></html>